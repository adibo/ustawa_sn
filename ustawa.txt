U S T A W A
z dnia 2017 r.
o Sądzie Najwyższym

Rozdział 1
Przepisy ogólne
Art. 1. Sąd Najwyższy jest organem władzy sądowniczej, powołanym do:
1) zapewnienia nadzoru w zakresie orzecznictwa nad sądami powszechnymi i sądami
wojskowymi poprzez rozpatrywanie środków odwoławczych i rozstrzyganie pytań
prawnych;
2) stania na straży praworządności i sprawiedliwości społecznej w zakresie
sprawowania wymiaru sprawiedliwości;
3) rozpatrywania spraw dyscyplinarnych w zakresie określonym przez ustawę;
4) rozpoznawania protestów wyborczych, w tym dotyczących wyborów do
Parlamentu Europejskiego oraz stwierdzania ważności wyborów do Sejmu i Senatu
oraz wyboru Prezydenta Rzeczypospolitej Polskiej, a także ważności referendum
ogólnokrajowego i referendum konstytucyjnego;
5) wykonywania innych czynności określonych w ustawach.
Art. 2. Sąd Najwyższy ma siedzibę w Warszawie.
Art. 3. § 1. Sąd Najwyższy dzieli się na Izby:
1) Prawa Publicznego;
2) Prawa Prywatnego;
3) Dyscyplinarną.
§ 2. Minister Sprawiedliwości, określa, w drodze rozporządzenia,
regulamin Sądu Najwyższego określający całkowitą liczbę stanowisk sędziowskich
sędziów Sądu Najwyższego, liczbę stanowisk sędziowskich Sądu Najwyższego w
poszczególnych izbach, wewnętrzną organizację Sądu Najwyższego, szczegółowy
podział spraw między izby, z zastrzeżeniem art. 4, oraz zasady wewnętrznego postępowania,
biorąc pod uwagę konieczność zapewnienia sprawnego funkcjonowania Sądu
Najwyższego i jego izb oraz efektywnego wykonywania obowiązków przez organy
Sądu Najwyższego, przy uwzględnieniu liczby i rodzaju spraw rozpoznawanych
przez Sąd Najwyższy, oraz mając na uwadze specyfikę funkcjonowania Izby
Dyscyplinarnej.
Art. 4. Izba Prawa Publicznego rozpatruje sprawy podlegające orzecznictwu
sądów wojskowych. W Izbie Prawa Publicznego działa Wydział Wojskowy.
Art. 5. § 1. Do właściwości Izby Dyscyplinarnej należą:
1) sprawy dyscyplinarne:
a) sędziów Sądu Najwyższego,
b) rozpatrywane przez Sąd Najwyższy w związku z postępowaniami
dyscyplinarnymi prowadzonymi na podstawie ustaw:
– z dnia 26 maja 1982 r. – Prawo o adwokaturze
(Dz. U. z 2016 r. poz. 1999 i 2261),
– z dnia 6 lipca 1982 r. o radcach prawnych
(Dz. U. z 2016 r. poz. 233, 1579 i 2261),
– z dnia 14 lutego 1991 r. – Prawo o notariacie
(Dz. U. z 2016 r. poz. 1796, 2016, 2175 i 2261),
– z dnia 21 sierpnia 1997 r. – Prawo o ustroju sądów wojskowych
(Dz. U. z 2016 r. poz. 358, 2103 i 2261),
– z dnia ………… r. o komornikach sądowych (Dz. U. …),
– z dnia 18 grudnia 1998 r. o Instytucie Pamięci Narodowej – Komisji Ścigania
Zbrodni przeciwko Narodowi Polskiemu (Dz. U. z 2016 r. poz. 1575),
– z dnia 27 lipca 2001 r. – Prawo o ustroju sądów powszechnych
(Dz. U. z 2016 r. poz. 2062, 2103 i 2261 oraz z 2017 r. poz. 38, 60 i 803),
– z dnia 28 stycznia 2016 r. – Prawo o prokuraturze (Dz. U. poz. 177, z późn. zm.);
2) sprawy z zakresu prawa pracy i ubezpieczeń społecznych dotyczące sędziów Sądu
Najwyższego;
3) sprawy z zakresu przeniesienia sędziego Sądu Najwyższego w stan spoczynku.
§ 2. Izba Dyscyplinarna składa się z:
1) Wydziału Pierwszego;
2) Wydziału Drugiego.
§ 3.Wydział Pierwszy rozpatruje w szczególności sprawy:
1) sędziów Sądu Najwyższego;
2) sędziów i prokuratorów dotyczące przewinień dyscyplinarnych wyczerpujących
znamiona umyślnych przestępstw ściganych z oskarżenia publicznego oraz przewinień
wskazanych we wniosku, o którym mowa w art. 72 § 3.
§ 4. Wydział Drugi rozpatruje w szczególności:
1) odwołania od orzeczeń sądów dyscyplinarnych pierwszej instancji w sprawach
sędziów i prokuratorów oraz postanowień i zarządzeń zamykających drogę do wydania wyroku;
2) kasacje od orzeczeń dyscyplinarnych;
3) odwołania od uchwał Krajowej Rady Sądownictwa.
Art. 6. § 1. Pierwszy Prezes Sądu Najwyższego corocznie składa Prezydentowi
Rzeczypospolitej Polskiej oraz Krajowej Radzie Sądownictwa informację o działalności
Sądu Najwyższego oraz o wynikających z niej istotnych problemach, załączając
informację Prezesa Sądu Najwyższego kierującego pracą Izby Dyscyplinarnej o
działalności tej izby.
§ 2. Informację, o której mowa w § 1, Pierwszy Prezes Sądu Najwyższego składa
również Sejmowi i Senatowi. Głosowania w sprawie informacji nie przeprowadza się.
Art. 7. § 1. Pierwszy Prezes Sądu Najwyższego przedstawia właściwym organom
uwagi o stwierdzonych nieprawidłowościach lub lukach w prawie, których usunięcie jest
niezbędne dla zapewnienia spójności systemu prawnego Rzeczypospolitej Polskiej.
§ 2. Prezes Sądu Najwyższego kierujący pracą Izby Dyscyplinarnej przedstawia
właściwym organom uwagi o stwierdzonych nieprawidłowościach lub lukach w prawie,
których usunięcie może służyć zapewnieniu sprawnego rozpoznawania spraw należących
do właściwości tej izby lub ograniczeniu liczby przewinień dyscyplinarnych.
Art. 8. § 1. Projekt dochodów i wydatków Sądu Najwyższego, w brzmieniu
uchwalonym przez Kolegium Sądu Najwyższego, minister właściwy do spraw finansów
publicznych włącza do projektu budżetu państwa.
§ 2. Kolegium Sądu Najwyższego włącza projekt dochodów i wydatków
związanych z funkcjonowaniem Izby Dyscyplinarnej, w brzmieniu uchwalonym przez
Zgromadzenie Sędziów Izby Dyscyplinarnej, do projektu dochodów i wydatków Sądu
Najwyższego.
§ 3. W zakresie wykonywania budżetu Sądu Najwyższego Pierwszemu Prezesowi
Sądu Najwyższego przysługują uprawnienia ministra właściwego do spraw finansów
publicznych, z zastrzeżeniem § 4.
§ 4. W zakresie wykonywania budżetu Sądu Najwyższego związanego z
funkcjonowaniem Izby Dyscyplinarnej uprawnienia ministra właściwego do spraw
finansów publicznych przysługują Prezesowi Sądu Najwyższego kierującemu pracą tej
Izby.
Art. 9. § 1. Sąd Najwyższy wydaje zbiór swoich orzeczeń.
§ 2. Nazwa „Orzecznictwo Sądu Najwyższego” z oznaczeniem odpowiedniej izby
podlega ochronie prawnej.
Art. 10. § 1. W zakresie nieuregulowanym w ustawie stosuje się odpowiednio
przepisy ustawy z dnia 27 lipca 2001 r. – Prawo o ustroju sądów powszechnych.
§ 2. W zakresie nieuregulowanym w ustawie do pracowników Sądu Najwyższego
niebędących sędziami stosuje się odpowiednio przepisy ustawy z dnia 16 września 1982
r. o pracownikach urzędów państwowych (Dz. U. z 2016 r. poz. 1511, 2074, 2261), a w
sprawach nieuregulowanych także w tej ustawie – przepisy ustawy z dnia 26 czerwca
1974 r. – Kodeks pracy (Dz. U. z 2016 r. poz. 1666, 2138 i 2255 oraz z 2017 r. poz. 60 i
962).
Rozdział 2
Organy Sądu Najwyższego
Art. 11. Organami Sądu Najwyższego są: Pierwszy Prezes Sądu Najwyższego,
Prezes Sądu Najwyższego, Zgromadzenie Ogólne Sędziów Sądu Najwyższego,
zgromadzenie sędziów izby Sądu Najwyższego i Kolegium Sądu Najwyższego.
Art. 12. § 1. Pierwszy Prezes Sądu Najwyższego jest powoływany przez
Prezydenta Rzeczypospolitej Polskiej na sześcioletnią kadencję spośród sędziów Sądu
Najwyższego w stanie czynnym.
§ 2. Zgromadzenie Ogólne Sędziów Sądu Najwyższego przedstawia Prezydentowi
Rzeczypospolitej Polskiej trzech kandydatów na Pierwszego Prezesa Sądu Najwyższego,
spośród sędziów Sądu Najwyższego w stanie czynnym.
§ 3. Zgromadzenie Ogólne Sędziów Sądu Najwyższego wybiera kandydatów na
Pierwszego Prezesa Sądu Najwyższego nie później niż na 6 tygodni przed upływem
kadencji Pierwszego Prezesa Sądu Najwyższego lub w terminie 14 dni od dnia
zwolnienia tego stanowiska, spośród sędziów Sądu Najwyższego w stanie czynnym. Do podjęcia
uchwały wymagana jest obecność co najmniej 2/3 liczby sędziów Sądu Najwyższego.
§ 4. Kandydatury na Pierwszego Prezesa Sądu Najwyższego mogą być zgłaszane
najpóźniej w dniu posiedzenia Zgromadzenia Ogólnego Sędziów Sądu Najwyższego.
§ 5. Zgromadzeniu Ogólnemu Sędziów Sądu Najwyższego, w przypadku o którym
mowa w § 3, przewodniczy Pierwszy Prezes Sądu Najwyższego, a gdy nie jest to
możliwe lub gdy zgłoszono jego kandydaturę – najstarszy służbą Prezes Sądu
Najwyższego, którego kandydatura na stanowisko Pierwszego Prezesa Sądu
Najwyższego nie została zgłoszona, a gdy została zgłoszona – najstarszy służbą sędzia
Sądu Najwyższego.
§ 6. Każdy sędzia uczestniczący w głosowaniu może oddać tylko jeden głos na
wybranego przez siebie kandydata. Głosowanie jest tajne.
§ 7. Kandydatami na Pierwszego Prezesa Sądu Najwyższego wybranymi przez
Zgromadzenie Ogólne Sędziów Sądu Najwyższego są kandydaci, którzy uzyskali
największą liczbę głosów.
§ 8. Jeżeli dwóch lub więcej kandydatów na Pierwszego Prezesa Sądu Najwyższego
uzyskało równą liczbę głosów w wyniku czego nie jest możliwe wyłonienie trzech
kandydatów przeprowadza się ponowne głosowanie z udziałem tylko tych kandydatów.
Przepis § 6 stosuje się.
§ 9. Przewodniczący Zgromadzenia Ogólnego Sędziów Sądu Najwyższego
przekazuje Prezydentowi Rzeczypospolitej Polskiej protokół posiedzenia wskazujący
wybranych kandydatów na Pierwszego Prezesa Sądu Najwyższego, niezwłocznie po ich
wyłonieniu.
§ 10. Wygaśnięcie mandatu do zajmowania stanowiska Pierwszego Prezesa Sądu
Najwyższego przed upływem kadencji, następuje w przypadku:
1) wygaśnięcia stosunku służbowego sędziego Sądu Najwyższego;
2) zrzeczenia się stanowiska;
3) ukończenia wieku 65 lat;
4) przejścia w stan spoczynku.
Art. 13. § 1. Pierwszy Prezes Sądu Najwyższego kieruje pracami i reprezentuje Sąd
Najwyższy oraz wykonuje inne czynności określone ustawą, regulaminem i innymi
aktami normatywnymi, z zastrzeżeniem § 2.
§ 2. Czynności, o których mowa w § 1, w zakresie funkcjonowania Izby
Dyscyplinarnej wykonuje Prezes Sądu Najwyższego kierujący pracą tej Izby.
§ 3. Pierwszy Prezes Sądu Najwyższego powołuje i odwołuje przewodniczących
wydziałów w izbach na wniosek Prezesa Sądu Najwyższego, z zastrzeżeniem § 2.
§ 4. Przewodniczących wydziałów Izby Dyscyplinarnej powołuje i odwołuje Prezes
Sądu Najwyższego kierujący pracą tej Izby.
§ 5. Pierwszy Prezes Sądu Najwyższego przedstawia Zgromadzeniu Ogólnemu
Sędziów Sądu Najwyższego projekt informacji, o której mowa w art. 6 § 1, z wyjątkiem
informacji Prezesa Sądu Najwyższego kierującego pracą Izby Dyscyplinarnej o
działalności tej Izby.
§ 6. W czasie nieobecności Pierwszego Prezesa Sądu Najwyższego zastępuje go
Prezes Sądu Najwyższego kierujący pracą Izby Dyscyplinarnej, a w wypadku jego
nieobecności – Prezes Sądu Najwyższego najstarszy służbą na stanowisku sędziego.
§ 7. Czynności Pierwszego Prezesa Sądu Najwyższego wykonywane w stosunku do
sędziów Sądu Najwyższego w odniesieniu do Pierwszego Prezesa Sądu Najwyższego
wykonuje Prezes Sądu Najwyższego kierujący pracą Izby Dyscyplinarnej.
Art. 14. § 1. Prezes Sądu Najwyższego kieruje pracą właściwej izby.
§ 2. Prezesa Sądu Najwyższego powołuje na pięcioletnią kadencję, spośród trzech
kandydatów przedstawionych przez zgromadzenie sędziów danej izby, Prezydent
Rzeczypospolitej Polskiej.
§ 3. Do wyboru kandydatów na stanowiska Prezesa Sądu Najwyższego stosuje się
odpowiednio przepisy art. 12 § 2–9. W przypadku niedokonania wyboru albo wybrania
mniej niż trzech kandydatów w terminie, o którym mowa w art. 12 § 3, przewodniczący
zgromadzenia sędziów danej izby przedstawia trzech kandydatów według własnego
uznania, uwzględniając kandydatów zgłoszonych w trybie art. 12 § 4. Jeżeli w terminie
14 dni od upływu terminu, o którym mowa w art. 12 § 3, Prezydentowi Rzeczypospolitej
Polskiej nie zostaną przedstawieni kandydaci na stanowisko Prezesa Sądu Najwyższego,
Prezydent Rzeczypospolitej Polskiej powołuje Prezesa Sądu Najwyższego spośród
wszystkich sędziów danej izby.
§ 4. Prezes Sądu Najwyższego może być powołany najwyżej na dwie kadencje.
§ 5. Wygaśnięcie mandatu do zajmowania stanowiska Prezesa Sądu Najwyższego
przed upływem kadencji, następuje w przypadku:
1) wygaśnięcia stosunku służbowego sędziego Sądu Najwyższego;
2) zrzeczenia się stanowiska;
3) ukończenia wieku 65 lat;
4) przejścia w stan spoczynku.
Art. 15. 1. W postępowaniu przed Trybunałem Konstytucyjnym Sąd Najwyższy
może reprezentować Pierwszy Prezes Sądu Najwyższego lub wyznaczona przez niego
osoba, z wyjątkiem sędziów Sądu Najwyższego orzekających w Izbie Dyscyplinarnej.
2. Jeżeli postępowanie przed Trybunałem Konstytucyjnym dotyczy zagadnień
związanych z zakresem właściwości Izby Dyscyplinarnej Sądu Najwyższego, Sąd
Najwyższy reprezentuje Prezes tej Izby lub wyznaczona przez niego osoba.
Art. 16. Samorząd stanowią wszyscy sędziowie Sądu Najwyższego w stanie
czynnym. W skład samorządu nie wchodzą sędziowie delegowani do pełnienia czynności
sędziowskich w Sądzie Najwyższym.
Art. 17. Organami samorządu są: Zgromadzenie Ogólne Sędziów Sądu
Najwyższego, zgromadzenie sędziów izby Sądu Najwyższego oraz Kolegium Sądu
Najwyższego.
Art. 18. § 1. Do kompetencji Zgromadzenia Ogólnego Sędziów Sądu Najwyższego
należy:
1) dokonywanie wyboru trzech kandydatów na stanowisko Pierwszego Prezesa Sądu
Najwyższego oraz przedstawianie ich Prezydentowi Rzeczypospolitej Polskiej;
2) rozpatrywanie i przyjmowanie projektu informacji Pierwszego Prezesa Sądu
Najwyższego o działalności Sądu Najwyższego oraz o istotnych problemach
wynikających z bieżącego orzecznictwa;
3) podejmowanie uchwał w innych ważnych sprawach dotyczących Sądu Najwyższego;
4) rozpatrywanie innych spraw z inicjatywy Pierwszego Prezesa Sądu Najwyższego,
Prezesów Sądu Najwyższego, Kolegium Sądu Najwyższego lub co najmniej pięciu
sędziów Sądu Najwyższego.
§ 2. W sprawach, o których mowa w § 1 pkt 2–4, Zgromadzeniu Ogólnemu
Sędziów Sądu Najwyższego przewodniczy Pierwszy Prezes Sądu Najwyższego.
§ 3. Do podjęcia uchwały Zgromadzenia Ogólnego Sędziów Sądu Najwyższego
wymagana jest obecność co najmniej 2/3 liczby sędziów każdej z izb. Uchwały zapadają
zwykłą większością głosów. Głosowanie jest tajne, jeżeli żądanie takie zgłosi co
najmniej trzech sędziów z obecnych członków Zgromadzenia.
Art. 19. Do wzięcia udziału w Zgromadzeniu Ogólnym Sędziów Sądu
Najwyższego zwoływanym w celu przedstawienia informacji o działalności Sądu
Najwyższego oraz problemach wynikających z jego orzecznictwa Pierwszy Prezes Sądu
Najwyższego zaprasza Prezydenta Rzeczypospolitej Polskiej oraz przedstawicieli innych
organów władzy publicznej.
Art. 20. § 1. Do kompetencji zgromadzenia sędziów izby Sądu Najwyższego
należy:
1) omawianie corocznego projektu informacji o działalności izby i istotnych
problemach wynikających z orzecznictwa izby oraz przyjmowanie tej informacji;
2) opiniowanie kandydatów na stanowiska przewodniczących wydziałów
przedstawionych przez Prezesa Sądu Najwyższego;
3) wybór jednego członka Kolegium Sądu Najwyższego;
4) rozpatrywanie innych problemów dotyczących funkcjonowania izby.
§ 2. Do kompetencji Zgromadzenia Sędziów Izby Dyscyplinarnej należy ponadto
uchwalanie projektu dochodów i wydatków związanych z funkcjonowaniem Izby.
§ 3. Zgromadzeniu sędziów izby Sądu Najwyższego przewodniczy Prezes Sądu
Najwyższego kierujący pracą danej izby.
§ 4. Przepis art. 18 § 3 stosuje się odpowiednio.
Art. 21. § 1. Kolegium Sądu Najwyższego tworzą: Pierwszy Prezes Sądu
Najwyższego, Prezesi Sądu Najwyższego oraz sędziowie wybrani przez zgromadzenia
sędziów izby Sądu Najwyższego na okres trzech lat.
§ 2. Przewodniczącym Kolegium Sądu Najwyższego jest Pierwszy Prezes Sądu
Najwyższego.
§ 3. Uchwały Kolegium Sądu Najwyższego zapadają zwykłą większością głosów w
obecności co najmniej 2/3 liczby członków Kolegium. W razie równości głosów
przeważa głos przewodniczącego.
Art. 22. § 1. Kolegium Sądu Najwyższego przygotowuje stanowisko w sprawach
związanych z działalnością Sądu Najwyższego oraz współdziała z Pierwszym Prezesem
Sądu Najwyższego w zapewnieniu prawidłowego funkcjonowania Sądu Najwyższego.
§ 2. Do kompetencji Kolegium Sądu Najwyższego należy w szczególności:
1) opiniowanie projektów zarządzeń Pierwszego Prezesa Sądu Najwyższego w
sprawie organizacji i zakresu działania sekretariatów sądowych oraz innych
jednostek administracyjnych w Sądzie Najwyższym;
2) opiniowanie kandydatów na stanowiska kierownicze w jednostkach
administracyjnych, o których mowa w pkt 1;
3) opiniowanie projektów regulaminów organizacyjnych Kancelarii Pierwszego
Prezesa Sądu Najwyższego, Kancelarii Prezesa Sądu Najwyższego kierującego
pracą Izby Dyscyplinarnej oraz Biura Studiów i Analiz Sądu Najwyższego.
§ 3. Wykonywanie kompetencji, o których mowa w § 2 pkt 2, w zakresie, w jakim
dotyczą funkcjonowania Izby Dyscyplinarnej, następuje w porozumieniu z Prezesem tej
Izby.
Rozdział 3
Nawiązanie, zmiana i ustanie stosunku służbowego sędziego Sądu Najwyższego
Art. 23. Do pełnienia urzędu na stanowisku sędziego Sądu Najwyższego powołuje
Prezydent Rzeczypospolitej Polskiej na wniosek Krajowej Rady Sądownictwa.
Art. 24. § 1. Do pełnienia urzędu na stanowisku sędziego Sądu Najwyższego może
być powołany ten, kto:
1) posiada wyłącznie obywatelstwo polskie i korzysta z pełni praw cywilnych i
publicznych, a także nie był prawomocnie skazany za umyślne przestępstwo
ścigane z oskarżenia publicznego;
2) jest nieskazitelnego charakteru;
3) ukończył wyższe studia prawnicze w Polsce i uzyskał tytuł magistra lub
zagraniczne uznane w Polsce;
4) wyróżnia się wysokim poziomem wiedzy prawniczej;
5) jest zdolny, ze względu na stan zdrowia, do pełnienia obowiązków sędziego;
6) ma co najmniej dziesięcioletni staż pracy na stanowisku sędziego sądu rejonowego
lub prokuratora rejonowego lub radcy Prokuratorii Generalnej
Rzeczypospolitej Polskiej lub przez okres dziesięciu lat wykonywał w Polsce
zawód adwokata, radcy prawnego lub notariusza albo zajmował stanowisko
sędziego sądu okręgowego lub prokuratora prokuratury okręgowej lub prokuratora
Instytutu Pamięci Narodowej – Komisji Ścigania Zbrodni przeciwko Narodowi
Polskiemu i ma co najmniej pięcioletni staż pracy na stanowisku sędziego lub
prokuratora albo zajmował stanowisko sądu apelacyjnego lub prokuratora
prokuratury regionalnej i ma co najmniej trzyletni staż pracy na stanowisku
sędziego lub prokuratora albo zajmuje stanowisko prokuratora Prokuratury
Krajowej lub Prezesa Prokuratorii Generalnej Rzeczypospolitej Polskiej lub
wiceprezesa Prokuratorii Generalnej Rzeczypospolitej Polskiej;
7) nie pełnił służby zawodowej, nie pracował i nie był współpracownikiem organów
bezpieczeństwa państwa, wymienionych w art. 5 ustawy z dnia 18 grudnia 1998 r. o
Instytucie Pamięci Narodowej – Komisji Ścigania Zbrodni przeciwko Narodowi
Polskiemu (Dz. U. z 2016 r. poz. 1575).
§ 2. Wymagania, o których mowa w § 1 pkt 6, nie dotyczą osoby, która pracowała
w polskiej szkole wyższej, w Polskiej Akademii Nauk, w instytucie naukowo-badawczym
lub innej placówce naukowej, mając tytuł naukowy profesora albo stopień
naukowy doktora habilitowanego nauk prawnych.
§ 3. Przepis § 1 pkt 7 stosuje się do osób urodzonych przed dniem 1 sierpnia 1972 r.
§ 4. Osoba, która ukończyła 65 rok życia może ubiegać się o powołanie na
stanowisko sędziego Sądu Najwyższego po uzyskaniu zgody Ministra Sprawiedliwości.
Przepis art. 31 stosuje się odpowiednio.
Art. 25. § 1. Minister Sprawiedliwości, po zasięgnięciu opinii Prezesów Sądu
Najwyższego, obwieszcza w Dzienniku Urzędowym Rzeczypospolitej Polskiej „Monitor
Polski” o liczbie wolnych stanowisk sędziowskich przewidzianych do objęcia w
poszczególnych izbach Sądu Najwyższego.
§ 2. Każdy, kto spełnia warunki do objęcia stanowiska sędziego Sądu Najwyższego,
może zgłosić swoją kandydaturę w ciągu miesiąca od dnia ogłoszenia zarządzenia, o
którym mowa w § 1.
§ 3. Kandydaturę zgłasza się Krajowej Radzie Sądownictwa przez złożenie karty
zgłoszenia kandydata na wolne stanowisko sędziego Sądu Najwyższego we wskazanej w
zarządzeniu izbie oraz dołącza się do niej, z wyjątkiem gdy kandydatem jest sędzia
lub prokurator, informację z Krajowego Rejestru Karnego dotyczącą osoby kandydata i
zaświadczenie stwierdzające, że jest zdolny, ze względu na stan zdrowia, do pełnienia
obowiązków sędziego.
§ 4. Minister Sprawiedliwości określi, w drodze rozporządzenia, wzór karty
zgłoszenia kandydata na wolne stanowisko sędziego Sądu Najwyższego, mając na
uwadze konieczność zapewnienia przejrzystości oraz sprawności postępowania
dotyczącego wyboru kandydata na stanowisko sędziego Sądu Najwyższego.
Art. 26. Osoby pozostające ze sobą w stosunku pokrewieństwa do drugiego stopnia
lub powinowactwa pierwszego stopnia oraz małżonkowie nie mogą być jednocześnie
sędziami Sądu Najwyższego.
Art. 27. § 1. Stosunek służbowy sędziego Sądu Najwyższego nawiązuje się po
doręczeniu mu aktu powołania.
§ 2. Sędzia powinien zgłosić się w celu objęcia stanowiska w ciągu czternastu dni
od dnia otrzymania aktu powołania.
§ 3. W razie nieusprawiedliwionego nieobjęcia stanowiska w terminie określonym
w § 2, powołanie traci moc; okoliczność tę stwierdza Pierwszy Prezes Sądu
Najwyższego.
Art. 28. § 1. Przy powołaniu sędzia Sądu Najwyższego składa ślubowanie wobec
Prezydenta Rzeczypospolitej Polskiej według następującej roty:
„Ślubuję uroczyście jako sędzia Sądu Najwyższego służyć wiernie
Rzeczypospolitej Polskiej, stać na straży prawa, obowiązki sędziego
wypełniać sumiennie, sprawiedliwość wymierzać zgodnie z przepisami prawa,
bezstronnie według mego sumienia, dochować tajemnicy prawnie chronionej,
a w postępowaniu kierować się zasadami godności i uczciwości”; składający
ślubowanie może dodać na końcu zwrot: „Tak mi dopomóż Bóg”.
§ 2. Odmowa złożenia ślubowania jest równoznaczna ze zrzeczeniem się
stanowiska sędziego Sądu Najwyższego.
Art. 29. § 1. Sędzia obejmuje stanowisko w izbie Sądu Najwyższego wskazane
przez niego w karcie zgłoszenia kandydata, o której mowa w art. 25 § 3.
§ 2. Sędzia, za jego zgodą może zostać przeniesiony przez Pierwszego Prezesa Sądu
Najwyższego na stanowisko w innej izbie. Przeniesienie sędziego na stanowisko w Izbie
Dyscyplinarnej Sądu Najwyższego oraz przeniesienie sędziego orzekającego w tej Izbie
na stanowisko w innej izbie Sądu Najwyższego wymaga zgody Prezesa Sądu
Najwyższego kierującego pracą Izby Dyscyplinarnej.
§ 3. Sędzia może być wyznaczony przez Pierwszego Prezesa Sądu Najwyższego do
udziału w rozpoznaniu określonej sprawy w innej izbie oraz, za zgodą sędziego, do
orzekania na czas określony w innej izbie. Wyznaczenie sędziego do orzekania w innej
izbie, bez jego zgody, może nastąpić na okres nie dłuższy niż 6 miesięcy w roku.
Zakończenie okresu wyznaczenia nie stanowi przeszkody do podejmowania czynności w
sprawach przydzielonych w izbie, w której był wyznaczony do orzekania, aż do ich
zakończenia. Wyznaczenie sędziego do orzekania w Izbie Dyscyplinarnej lub
wyznaczenie sędziego Izby Dyscyplinarnej do orzekania w innej izbie może nastąpić
jedynie za zgodą Prezesa Sądu Najwyższego kierującego pracą Izby Dyscyplinarnej.
Art. 30. § 1. Stosunek służbowy sędziego Sądu Najwyższego wygasa w razie:
1) śmierci;
2) zrzeczenia się urzędu lub statusu sędziego w stanie spoczynku;
3) prawomocnego wyroku skazującego sędziego za umyślne przestępstwo ścigane z
oskarżenia publicznego;
4) prawomocnego orzeczenia przez sąd środka karnego w postaci pozbawienia praw
publicznych lub zakazu zajmowania stanowiska sędziego;
5) prawomocnego orzeczenia sądu dyscyplinarnego o złożeniu sędziego z urzędu;
6) utraty obywatelstwa polskiego.
7) stwierdzenia, że pełnił służbę, pracował lub był współpracownikiem organów
bezpieczeństwa państwa, wymienionych w art. 5 ustawy z dnia 18 grudnia 1998 r. o
Instytucie Pamięci Narodowej – Komisji Ścigania Zbrodni przeciwko Narodowi
Polskiemu;
8) nabycia obywatelstwa obcego państwa, chyba że zrzekł się tego obywatelstwa w
terminie 30 dni od dnia jego nabycia.
§ 2. Datę wygaśnięcia stosunku służbowego w przypadkach, o których mowa w § 1
pkt 2 i 8, stwierdza Pierwszy Prezes Sądu Najwyższego, z wyjątkiem sędziów
orzekających w Izbie Dyscyplinarnej, dla których tę datę stwierdza Prezes Sądu
Najwyższego kierujący pracą tej Izby. Data ta nie może być późniejsza niż trzy miesiące
od dnia złożenia pisemnego oświadczenia o zrzeczeniu się urzędu lub statusu sędziego w
stanie spoczynku, a w przypadku nabycia obywatelstwa obcego państwa wygaśnięcie
następuje z upływem terminu, o którym mowa w § 1 pkt 8.
§ 3. O zaistnieniu okoliczności, o której mowa w § 2, Pierwszy Prezes Sądu
Najwyższego, a w odniesieniu do sędziów orzekających w Izbie Dyscyplinarnej Sądu
Najwyższego – Prezes tej Izby, zawiadamia Krajową Radę Sądownictwa i Prezydenta
Rzeczypospolitej Polskiej.
§ 4. Przepis § 1 pkt 7 stosuje się do osób urodzonych przed dniem 1 sierpnia 1972 r.
§ 5. W celu ustalenia, czy zachodzi okoliczność wskazana w § 1 pkt 7, Pierwszy
Prezes Sądu Najwyższego, a w odniesieniu do sędziów orzekających w Izbie
Dyscyplinarnej – Prezes tej Izby, zwraca się do Prezesa Instytutu Pamięci Narodowej –
Komisji Ścigania Zbrodni przeciwko Narodowi Polskiemu o przedstawienie informacji
Dyrektora Biura Lustracyjnego Instytutu w tym zakresie.
§ 6. W przypadku przedstawienia informacji potwierdzającej okoliczność, o której
mowa w § 1 pkt 7, Dyrektor Biura Lustracyjnego Instytutu Pamięci Narodowej –
Komisji Ścigania Zbrodni przeciwko Narodowi Polskiemu wskazuje, że wymieniona
okoliczność wynika:
1) z oświadczenia lustracyjnego, o którym mowa w art. 7 ustawy z dnia 18
października 2006 r. o ujawnianiu informacji o dokumentach organów
bezpieczeństwa państwa z lat 1944 – 1990 oraz treści tych dokumentów (Dz. U. z
2016 r. poz. 1721, 1948, 2260 i 2261);
2) prawomocnego orzeczenia sądu okręgowego, o którym mowa w art. 17 ustawy z
dnia 18 października 2006 r. o ujawnianiu informacji o dokumentach organów
bezpieczeństwa państwa z lat 1944 – 1990 oraz treści tych dokumentów,
stwierdzającego fakt złożenia przez osobę lustrowaną niezgodnego z prawdą
oświadczenia lustracyjnego, o którym mowa w art. 21a ust. 2 tej ustawy.
§ 7. W przypadku gdy Prezes Instytutu Pamięci Narodowej – Komisji Ścigania
Zbrodni przeciwko Narodowi Polskiemu lub Dyrektor Biura Lustracyjnego tego
Instytutu poweźmie informację, o której mowa w § 1 pkt 7, przekazuje ją niezwłocznie
Pierwszemu Prezesowi Sądu Najwyższego lub Prezesowi Sądu Najwyższego
kierującemu pracą Izby Dyscyplinarnej. Przepisy ustawy z dnia 18 października 2006 r. o
ujawnianiu informacji o dokumentach organów bezpieczeństwa państwa z lat 1944 –
1990 oraz treści tych dokumentów, stosuje się odpowiednio.
§ 8. Datę wygaśnięcia stosunku służbowego w przypadku, o którym mowa w § 1
pkt 7, stwierdza Pierwszy Prezes Sądu Najwyższego, a w odniesieniu do sędziów
orzekających w Izbie Dyscyplinarnej – Prezes tej Izby. Przepis § 3 stosuje się
odpowiednio.
§ 9. Sędzia Sądu Najwyższego, który zrzekł się urzędu lub statusu sędziego w
stanie spoczynku, ma prawo uzyskać wpis na listę adwokatów lub radców prawnych bez
ograniczeń przewidzianych w przepisach o adwokaturze i o radcach prawnych w
stosunku do innych sędziów.
Art. 31. § 1. Sędzia Sądu Najwyższego może przejść w stan spoczynku z dniem
ukończenia 60 roku życia w przypadku kobiety. Sędzia Sądu Najwyższego przechodzi w
stan spoczynku z dniem ukończenia 65 roku życia, chyba że nie później niż na 6
miesięcy i nie wcześniej niż na 12 miesięcy przed ukończeniem tego wieku złoży
oświadczenie o woli dalszego zajmowania stanowiska i przedstawi zaświadczenie
stwierdzające, że jest zdolny ze względu na stan zdrowia do pełnienia obowiązków
sędziego, wydane na zasadach określonych dla kandydata na stanowisko sędziowskie i
Minister Sprawiedliwości wyrazi
zgodę na dalsze zajmowanie stanowiska sędziego Sądu Najwyższego.
§ 2. Oświadczenie i zaświadczenie, o których mowa w § 1, składa się Pierwszemu
Prezesowi Sądu Najwyższego, który wraz ze swoją opinią niezwłocznie przedkłada je
Ministrowi Sprawiedliwości. Pierwszy Prezes Sądu Najwyższego swoje oświadczenie i
zaświadczenie składa Ministrowi Sprawiedliwości.
§ 3. Minister Sprawiedliwości podejmuje
decyzję w przedmiocie wyrażenia zgody na dalsze zajmowanie stanowiska sędziego
Sądu Najwyższego.
§ 4. W przypadku niezakończenia postępowania związanego z dalszym
zajmowaniem stanowiska sędziego Sądu Najwyższego po ukończeniu wieku, o którym
mowa w § 1, sędzia pozostaje na stanowisku do czasu zakończenia tego postępowania.
§ 5. W przypadku uzyskania zgody na dalsze zajmowanie stanowiska sędziego
Sądu Najwyższego, sędzia może zajmować stanowisko nie dłużej niż do ukończenia 70
roku życia, chyba że uzyska ponownie zgodę na dalsze zajmowanie stanowiska sędziego
Sądu Najwyższego. Zgoda taka może zostać udzielona ponownie na okres 5 lat, nie
więcej niż dwukrotnie; przepisy § 1–4 stosuje się odpowiednio. Sędzia ten może w
każdym czasie przejść w stan spoczynku, składając odpowiednie oświadczenie Ministrowi Sprawiedliwości.
Art. 32. Przeniesienie w stan spoczynku następuje w dniu wskazanym przez
Pierwszego Prezesa Sądu Najwyższego, a w odniesieniu do sędziego orzekającego w
Izbie Dyscyplinarnej Sądu Najwyższego – w dniu wskazanym przez Prezesa tej Izby.
Art. 33. § 1. Na wniosek Pierwszego Prezesa Sądu Najwyższego Minister
Sprawiedliwości, na czas określony, nie dłuższy niż dwa lata, może delegować sędziego
sądu powszechnego posiadającego co najmniej dziesięcioletni staż pracy na stanowisku
sędziego, za zgodą sędziego, do pełnienia czynności sędziowskich w Sądzie
Najwyższym.
§ 2. Delegowanie, o którym mowa w § 1, do pełnienia czynności w Izbie
Dyscyplinarnej następuje na wniosek Prezesa Sądu Najwyższego kierującego pracą tej
Izby.
§ 3. Uprawnienie do delegowania, o którym mowa w § 1, w odniesieniu do
sędziego wojskowego sądu okręgowego przysługują Ministrowi Sprawiedliwości w
porozumieniu z Ministrem Obrony Narodowej.
§ 4. W okresie delegowania do pełnienia czynności sędziowskich w Sądzie
Najwyższym do sędziego mają odpowiednio zastosowanie przepisy określające prawa i
obowiązki sędziego Sądu Najwyższego.
§ 5. Na wniosek Pierwszego Prezesa Sądu Najwyższego Minister Sprawiedliwości
może delegować na czas nieokreślony sędziego sądu powszechnego, za zgodą sędziego,
do pełnienia funkcji asystenta sędziego Sądu Najwyższego oraz innych czynności w
Sądzie Najwyższym.
§ 6. Delegowanie, o którym mowa w § 5, do pełnienia funkcji w Izbie
Dyscyplinarnej następuje na wniosek Prezesa Sądu Najwyższego kierującego pracą tej
Izby.
§ 7. Po sześciu miesiącach delegowania do pełnienia czynności, o których mowa w § 1,
na pozostały okres delegacji sędziemu przysługuje wynagrodzenie w stawce podstawowej takie jak sędziemu Sądu
Najwyższego.
§ 8. Po sześciu miesiącach delegowania do pełnienia funkcji lub czynności, o których mowa w § 5,
sędziemu sądu apelacyjnego przysługuje wynagrodzenie w stawce bezpośrednio wyższej
od posiadanej, z wyłączeniem wynagrodzenia sędziego Sądu Najwyższego. Sędziemu
sądu okręgowego takie jak sędziemu sądu apelacyjnego, a sędziemu sądu rejonowego
takie jak sędziemu sądu okręgowego, chyba że dotychczasowe wynagrodzenie jest
wyższe od przysługującego w Sądzie Najwyższym.
§ 9. Uprawnienie do delegowania, o którym mowa w § 5, w odniesieniu do
sędziego sądu wojskowego przysługuje Ministrowi Sprawiedliwości w porozumieniu z
Ministrem Obrony Narodowej. Przepisy § 7 i 8 stosuje się odpowiednio.
Rozdział 4
Obowiązki i prawa sędziego Sądu Najwyższego
Art. 34. § 1. Sędzia jest obowiązany postępować zgodnie ze ślubowaniem
sędziowskim.
§ 2. Sędzia powinien strzec wartości związanych ze sprawowaniem władzy
sądowniczej i unikać wszystkiego, co mogłoby przynieść ujmę godności urzędu lub
osłabić zaufanie do jego bezstronności.
Art. 35. § 1. Sędzia jest obowiązany zachować w tajemnicy okoliczności sprawy, o
których poza jawną rozprawą sądową powziął wiadomość ze względu na swoje
stanowisko sędziowskie.
§ 2. Obowiązek zachowania tajemnicy trwa także po ustaniu stosunku służbowego.
§ 3. Obowiązek zachowania tajemnicy ustaje, gdy sędzia składa zeznania jako
świadek przed sądem, chyba że ujawnienie tajemnicy zagraża dobru państwa albo
takiemu ważnemu interesowi prywatnemu, który nie jest sprzeczny z celami wymiaru
sprawiedliwości. W tych przypadkach od obowiązku zachowania tajemnicy może
zwolnić sędziego Pierwszy Prezes Sądu Najwyższego.
§ 4. Sędzia nie podlega postępowaniu sprawdzającemu przewidzianemu w
przepisach o ochronie informacji niejawnych.
Art. 36. Czas pracy sędziego określony jest wymiarem jego zadań.
Art. 37. § 1. Sędzia Sądu Najwyższego nie może pozostawać w innym stosunku
służbowym lub stosunku pracy, z wyjątkiem zatrudnienia na stanowisku dydaktycznym,
naukowo-dydaktycznym lub naukowym.
§ 2. Sędziemu nie wolno także podejmować innego zajęcia ani sposobu
zarobkowania, które przeszkadzałoby w pełnieniu obowiązków sędziego, mogło osłabiać
zaufanie do jego bezstronności lub przynieść ujmę godności urzędu sędziego.
§ 3. Roczny wymiar zajęć dydaktycznych sędziego Sądu Najwyższego, o których
mowa w § 1, nie może przekraczać 50 godzin dydaktycznych.
§ 4. Roczny wymiar zajęć dydaktycznych sędziego Sądu Najwyższego nie może
przekraczać 140 godzin dydaktycznych, jeżeli co najmniej 3/4 tego wymiaru stanowią
zajęcia dydaktyczne w Krajowej Szkole Sądownictwa i Prokuratury lub zajęcia
dydaktyczne na wydziale prawa uniwersytetu w rozumieniu art. 3 ust. 1 ustawy z dnia 27
lipca 2005 r. – Prawo o szkolnictwie wyższym (Dz. U. z 2016 r. poz. 1842, z późn.
zm.), wykonywane na stanowisku, o którym mowa w § 1.
§ 5. W wyjątkowych przypadkach Minister Sprawiedliwości może udzielić zgody
na prowadzenie zajęć dydaktycznych w wyższym wymiarze niż określony w § 3 i § 4.
Wniosek w tej sprawie składa się do Ministra Sprawiedliwości, informując jednocześnie
Pierwszego Prezesa Sądu Najwyższego, a w odniesieniu do sędziów orzekających w
Izbie Dyscyplinarnej – Prezesa tej Izby, o jego złożeniu. Minister Sprawiedliwości
podejmuje decyzję w przedmiocie wniosku w terminie 30 dni od dnia jego złożenia.
§ 6. Sędzia nie może:
1) być członkiem zarządu, rady nadzorczej lub komisji rewizyjnej spółki prawa
handlowego;
2) być członkiem zarządu, rady nadzorczej lub komisji rewizyjnej spółdzielni;
3) być członkiem zarządu fundacji prowadzącej działalność gospodarczą;
4) posiadać w spółce prawa handlowego więcej niż 10% akcji lub udziały
przedstawiające więcej niż 10% kapitału zakładowego;
5) prowadzić działalności gospodarczej na własny rachunek lub wspólnie z innymi
osobami, a także zarządzać taką działalnością lub być przedstawicielem bądź
pełnomocnikiem w prowadzeniu takiej działalności.
§ 7. O zamiarze podjęcia dodatkowego zatrudnienia, o którym mowa w § 1, a także
innego zajęcia lub sposobu zarobkowania, sędzia Sądu Najwyższego zawiadamia
Ministra Sprawiedliwości co najmniej na 14 dni przed rozpoczęciem dodatkowego
zatrudnienia, podjęciem innego zajęcia lub sposobu zarobkowania.
§ 8. Minister Sprawiedliwości może sprzeciwić się podjęciu lub wykonywaniu
dodatkowego zatrudnienia, o którym mowa w § 1, jeżeli uzna, że wykonywanie tego
zatrudnienia będzie utrudniało pełnienie obowiązków sędziego Sądu Najwyższego,
osłabiało zaufanie do jego bezstronności lub przynosiło ujmę godności urzędu sędziego.
§ 9. Sędzia Sądu Najwyższego może podjąć inne zajęcie lub sposób zarobkowania,
w tym zajęcia dydaktyczne inne niż wykonywane na stanowisku określonym w § 1,
wyłącznie jeśli Minister Sprawiedliwości udzielił na to zgody.
§ 10. Przepisy § 2, § 6–9, stosuje się odpowiednio do sędziów Sądu Najwyższego w
stanie spoczynku. Minister Sprawiedliwości może zgłosić sprzeciw w stosunku do
zawiadomienia, o którym mowa w § 7, zgłoszonego przez sędziego Sądu Najwyższego w
stanie spoczynku jeżeli uzna, że podjęcie dodatkowego zatrudnienia, o którym mowa w §
1, innego zajęcia lub sposobu zarobkowania, może uchybić godności urzędu sędziego.
§ 11. Sędzia Sądu Najwyższego w okresie orzekania w Izbie Dyscyplinarnej nie
może pozostawać w innym stosunku służbowym lub stosunku pracy, ani podejmować
innego zajęcia ani sposobu zarobkowania, chyba że Minister Sprawiedliwości wyrazi na
to zgodę, z wyjątkiem udziału w konferencjach lub szkoleniach, za które sędzia nie
otrzymuje wynagrodzenia. Udział w konferencjach lub szkoleniach wymaga zgody
Prezesa Sądu Najwyższego kierującego pracami tej Izby.
Art. 38. Oświadczenie o stanie majątkowym, o którym mowa w art. 87 ustawy z
dnia 27 lipca 2001 r. – Prawo o ustroju sądów powszechnych, sędziowie Sądu
Najwyższego składają Prezydentowi Rzeczypospolitej Polskiej za pośrednictwem
Pierwszego Prezesa Sądu Najwyższego. Analizy danych zawartych w oświadczeniu o
stanie majątkowym dokonuje Prezydent Rzeczypospolitej Polskiej.
Art. 39. § 1. Żądania, wystąpienia i zażalenia w sprawach związanych z pełnionym
urzędem sędzia może wnosić tylko do Prezesa Sądu Najwyższego lub Pierwszego
Prezesa Sądu Najwyższego, a sędzia orzekający w Izbie Dyscyplinarnej tylko do Prezesa
kierującego pracą tej Izby.
§ 2. W sprawach tych sędzia nie może zwracać się do instytucji i osób postronnych
ani podawać sprawy do wiadomości publicznej.
§ 3. Przepis § 1 nie dotyczy żądań, wystąpień ani zażaleń kierowanych przez
sędziego bezpośrednio do Krajowej Rady Sądownictwa, Rzecznika Praw Obywatelskich
lub Ministra Sprawiedliwości.
§ 4. Spory ze stosunku służbowego sędziego Sądu Najwyższego lub z nim związane
rozstrzyga Sąd Najwyższy.
Art. 40. Sędzia niezwłocznie zawiadamia Pierwszego Prezesa Sądu Najwyższego
oraz Prezesa Sądu Najwyższego kierującego pracą Izby Dyscyplinarnej o toczącej się
sprawie sądowej, w której występuje w charakterze strony lub uczestnika postępowania.
Art. 41. § 1. Wynagrodzenie zasadnicze sędziego Sądu Najwyższego stanowi
wielokrotność podstawy ustalenia tego wynagrodzenia, z zastosowaniem mnożnika 4,13.
§ 2. Podstawę ustalenia wynagrodzenia zasadniczego sędziego Sądu Najwyższego
w danym roku stanowi przeciętne wynagrodzenie w drugim kwartale roku poprzedniego,
ogłaszane w Dzienniku Urzędowym Rzeczypospolitej Polskiej „Monitor Polski” przez
Prezesa Głównego Urzędu Statystycznego na podstawie art. 20 pkt 2 ustawy z dnia 17
grudnia 1998 r. o emeryturach i rentach z Funduszu Ubezpieczeń Społecznych (Dz. U. z
2016 r. poz. 887, z późn. zm.), z zastrzeżeniem § 3.
§ 3. Jeżeli przeciętne wynagrodzenie, o którym mowa w § 2, jest niższe od
przeciętnego wynagrodzenia ogłoszonego za drugi kwartał roku poprzedzającego –
przyjmuje się podstawę ustalenia wynagrodzenia zasadniczego sędziego Sądu
Najwyższego w dotychczasowej wysokości.
§ 4. Wynagrodzenie sędziego Sądu Najwyższego określa się w stawce podstawowej
albo w stawce awansowej. Stawka awansowa stanowi 115% stawki podstawowej.
§ 5. Sędzia Sądu Najwyższego, obejmując stanowisko, otrzymuje wynagrodzenie
zasadnicze w stawce podstawowej. Po siedmiu latach pracy wynagrodzenie zasadnicze
sędziego podwyższa się do stawki awansowej.
§ 6. W związku z pełnioną funkcją sędziemu Sądu Najwyższego przysługuje
dodatek funkcyjny, którego wysokość ustala się z zastosowaniem mnożników podstawy
ustalenia wynagrodzenia zasadniczego sędziego Sądu Najwyższego, o której mowa w §
2.
§ 7. Sędziemu Izby Dyscyplinarnej oraz sędziemu delegowanemu do wykonywania
czynności w tej Izbie przysługuje dodatek w wysokości 40% wynagrodzenia
zasadniczego i dodatku funkcyjnego łącznie. Dodatek nie przysługuje za okres
nieobecności w pracy z powodu choroby sędziego, chyba że łączny okres tej
nieobecności nie przekracza 30 dni w roku kalendarzowym.
§ 8. Tabelę mnożników służących do ustalenia wysokości dodatków funkcyjnych
określa załącznik do ustawy.
Art. 42. Sędziemu Sądu Najwyższego przysługuje dodatek za długoletnią pracę
wynoszący za każdy rok 1% wynagrodzenia zasadniczego, nie więcej jednak niż 20%
tego wynagrodzenia. Do okresu pracy, od którego zależy wysokość dodatku, wlicza się
również przypadający przed powołaniem na stanowisko sędziego Sądu Najwyższego
okres stosunku służbowego lub stosunku pracy, jak również okres wykonywania zawodu
adwokata, radcy prawnego lub notariusza.
Art. 43. § 1. Sędziemu Sądu Najwyższego przysługuje gratyfikacja jubileuszowa w
wysokości:
1) po dwudziestu latach pracy – 100% wynagrodzenia miesięcznego;
2) po dwudziestu pięciu latach pracy – 150% wynagrodzenia miesięcznego;
3) po trzydziestu latach pracy – 200% wynagrodzenia miesięcznego;
4) po trzydziestu pięciu latach pracy – 250% wynagrodzenia miesięcznego;
5) po czterdziestu latach pracy – 350% wynagrodzenia miesięcznego;
6) po czterdziestu pięciu latach pracy – 400% wynagrodzenia miesięcznego.
§ 2. Do okresu pracy uprawniającego do gratyfikacji jubileuszowej wlicza się
wszystkie poprzednie okresy zatrudnienia, w tym okres wykonywania zawodu adwokata,
radcy prawnego lub notariusza, oraz inne okresy, jeżeli z mocy odrębnych przepisów
podlegają one wliczeniu do okresu pracy, od którego zależą uprawnienia pracownicze.
Art. 44. § 1. Sędziemu Sądu Najwyższego przysługuje corocznie urlop dodatkowy
w wymiarze 12 dni roboczych.
§ 2. Sędziemu może być na jego wniosek udzielony płatny urlop dla poratowania
zdrowia.
§ 3. Urlop dla poratowania zdrowia nie może przekraczać sześciu miesięcy.
§ 4. W okresie nieobecności w pracy z powodu choroby sędzia otrzymuje 80%
wynagrodzenia, nie dłużej jednak niż przez okres roku. Do okresu tego wlicza się okresy
poprzedniej przerwy w pełnieniu służby z powodu choroby lub płatnego urlopu dla
poratowania zdrowia, jeżeli okres czynnej służby nie przekroczył 30 dni. Po upływie
roku w okresie nieobecności w pracy z powodu choroby sędzia otrzymuje 50%
wynagrodzenia.
§ 6. Jeżeli nieobecność sędziego w pracy nastąpiła z powodu:
1) wypadku przy pracy albo w drodze do pracy lub z pracy,
2) choroby przypadającej w okresie ciąży,
3) choroby powstałej w związku ze szczególnymi właściwościami lub warunkami
wykonywania czynności sędziego,
4) choroby spowodowanej przez inną osobę w wyniku popełnienia przez nią
umyślnego czynu zabronionego, w związku z wykonywaniem czynności sędziego,
stwierdzonego orzeczeniem wydanym przez uprawniony organ,
5) poddania się niezbędnym badaniom lekarskim przewidzianym dla kandydatów na
dawców komórek, tkanek i narządów oraz poddania się zabiegowi pobrania
komórek, tkanek i narządów
– sędzia zachowuje prawo do 100% wynagrodzenia, nie dłużej jednak niż przez okres
roku; przepis § 5 zdanie drugie i trzecie stosuje się.
§ 7. W razie ujawnienia u sędziego choroby, co do której zachodzi podejrzenie, że
powstała w związku ze szczególnymi właściwościami lub warunkami wykonywania
czynności sędziego, Pierwszy Prezes Sądu Najwyższego kieruje sędziego, a sędziego
orzekającego w Izbie Dyscyplinarnej Sądu Najwyższego – Prezes tej Izby, do lekarza
orzecznika Zakładu Ubezpieczeń Społecznych, z urzędu lub na wniosek sędziego. Od
orzeczenia lekarza orzecznika sędziemu przysługuje sprzeciw do komisji lekarskiej
Zakładu Ubezpieczeń Społecznych, w terminie 14 dni od dnia doręczenia tego
orzeczenia.
§ 8. Za chorobę powstałą w związku ze szczególnymi właściwościami lub
warunkami wykonywania czynności sędziego uznaje się chorobę spowodowaną
działaniem czynników szkodliwych występujących w miejscu wykonywania czynności
sędziego.
§ 9. Koszty badania i wydania orzeczenia przez lekarza orzecznika oraz komisję
lekarską Zakładu Ubezpieczeń Społecznych pokrywa Skarb Państwa ze środków
pozostających w dyspozycji Pierwszego Prezesa Sądu Najwyższego.
§ 10. W razie niemożności wykonywania pracy z innych przyczyn, uprawniających
do uzyskania świadczeń określonych w przepisach o świadczeniach pieniężnych z
ubezpieczenia społecznego, sędziemu przysługuje wynagrodzenie w wysokości
świadczeń pieniężnych z ubezpieczenia społecznego, przez okres przewidziany w tych
przepisach.
§ 11. Okres nieobecności w pracy z powodu choroby oraz niemożności
wykonywania pracy, o której mowa w § 10, stwierdza zaświadczenie lekarskie
wystawione zgodnie z art. 55 ust. 1 i art. 55a ust. 7 ustawy z dnia 25 czerwca 1999 r. o
świadczeniach pieniężnych z ubezpieczenia społecznego w razie choroby i
macierzyństwa (Dz. U. z 2016 r. poz. 372 i 960) albo wydruk zaświadczenia lekarskiego, o
którym mowa w art. 55a ust. 6 tej ustawy, z tym że w przypadku:
1) poddania się niezbędnym badaniom lekarskim przewidzianym dla kandydatów na
dawców komórek, tkanek i narządów oraz niezdolności do pracy wskutek poddania
się zabiegowi pobrania komórek, tkanek i narządów - zaświadczenie wystawione
przez lekarza na zwykłym druku, zgodnie z art. 53 ust. 3 ustawy z dnia 25 czerwca
1999 r. o świadczeniach pieniężnych z ubezpieczenia społecznego w razie choroby i
macierzyństwa;
2) o którym mowa w art. 6 ust. 2 pkt 1 ustawy z dnia 25 czerwca 1999 r. o
świadczeniach pieniężnych z ubezpieczenia społecznego w razie choroby i
macierzyństwa – decyzja wydana przez właściwy organ albo uprawniony podmiot
na podstawie przepisów o zapobieganiu oraz zwalczaniu zakażeń i chorób
zakaźnych u ludzi;
3) urlopu macierzyńskiego – zaświadczenie lekarskie wystawione na zwykłym druku,
określające przewidywaną datę porodu – za okres przed porodem, odpis skrócony
aktu urodzenia dziecka lub jego kopia – za okres po porodzie;
4) konieczności osobistego sprawowania przez sędziego opieki nad dzieckiem
własnym lub małżonka sędziego, dzieckiem przysposobionym, dzieckiem
przyjętym na wychowanie i utrzymanie, do ukończenia przez nie 8. roku życia, w
przypadku:
a) nieprzewidzianego zamknięcia żłobka, klubu dziecięcego, przedszkola lub
szkoły, do których dziecko uczęszcza, a także w przypadku choroby niani, z
którą rodzice mają zawartą umowę uaktywniającą, o której mowa w art. 50
ustawy z dnia 4 lutego 2011 r. o opiece nad dziećmi w wieku do lat 3 (Dz. U. z
2016 r. poz. 157), lub dziennego opiekuna,
sprawujących opiekę nad dzieckiem,
b) porodu lub choroby małżonka sędziego lub rodzica dziecka sędziego, stale
opiekujących się dzieckiem, jeżeli poród lub choroba uniemożliwia temu
małżonkowi lub rodzicowi sprawowanie opieki nad dzieckiem,
c) pobytu małżonka sędziego lub rodzica dziecka sędziego, stale opiekujących się
dzieckiem, w szpitalu lub innym zakładzie leczniczym podmiotu leczniczego
wykonującego działalność leczniczą w rodzaju stacjonarne i całodobowe
świadczenia zdrowotne
– oświadczenie sędziego.
§ 12. Doręczenie zaświadczenia lekarskiego odbywa się przy wykorzystaniu profilu
informacyjnego, o którym mowa w art. 58 ust. 1 ustawy z dnia 25 czerwca 1999 r. o
świadczeniach pieniężnych z ubezpieczenia społecznego w razie choroby i
macierzyństwa, na zasadach określonych w tej ustawie. Pierwszy Prezes Sądu
Najwyższego wykorzystuje lub tworzy profil informacyjny płatnika składek, o którym
mowa w art. 58 ust. 1 tej ustawy.
§ 13. Wydruk zaświadczenia lekarskiego, o którym mowa w art. 55a ust. 6 ustawy z
dnia 25 czerwca 1999 r. o świadczeniach pieniężnych z ubezpieczenia społecznego w
razie choroby i macierzyństwa, zaświadczenie lekarskie, o którym mowa w art. 55a ust. 7
tej ustawy, zaświadczenie wystawione przez lekarza na zwykłym druku w przypadkach,
o których mowa w § 11 pkt 1 i 3, decyzję, odpis skrócony aktu urodzenia dziecka lub
jego kopię, sędzia jest obowiązany dostarczyć Pierwszemu Prezesowi Sądu
Najwyższego, a sędzia orzekający w Izbie Dyscyplinarnej Sądu Najwyższego –
Prezesowi tej Izby, w terminie 7 dni od dnia ich otrzymania.
§ 14. Sędzia jest obowiązany złożyć Pierwszemu Prezesowi Sądu Najwyższego, a
sędzia orzekający w Izbie Dyscyplinarnej Sądu Najwyższego – Prezesowi tej Izby,
oświadczenie o wystąpieniu okoliczności, o których mowa w § 11 pkt 4, w terminie 7 dni
od dnia ich zaistnienia.
§ 15. W przypadku niedopełnienia obowiązku, o którym mowa w § 13 i 14,
nieobecność uznaje się za nieusprawiedliwioną, chyba że niedostarczenie zaświadczenia,
decyzji, odpisu skróconego aktu urodzenia dziecka lub jego kopii lub niezłożenie
oświadczenia nastąpiło z przyczyn niezależnych od sędziego.
§ 16. Za inną usprawiedliwioną nieobecność w pracy sędziemu przysługuje
wynagrodzenie.
§ 17. W przypadkach, w których pracownikom podlegającym ubezpieczeniu
społecznemu przysługują zasiłki niezależnie od prawa do wynagrodzenia, sędziemu
przysługuje świadczenie pieniężne w wysokości zasiłku z ubezpieczenia społecznego.
§ 18. Sędziemu może zostać udzielony urlop rehabilitacyjny na zasadach
określonych w art. 94d–94g ustawy z dnia 27 lipca 2001 r. – Prawo o ustroju sądów
powszechnych.
Art. 45. § 1. Sędzia mianowany, powołany lub wybrany do pełnienia funkcji w
organach państwowych, w służbie dyplomatycznej, konsularnej lub organach organizacji
międzynarodowych oraz ponadnarodowych działających na podstawie umów
międzynarodowych ratyfikowanych przez Rzeczpospolitą Polską jest obowiązany zrzec
się niezwłocznie swojego urzędu.
§ 2. Sędzia, który zrzekł się urzędu z przyczyn określonych w § 1, ma prawo
powrotu do pełnienia urzędu na stanowisku sędziego Sądu Najwyższego, jeżeli przerwa
w pełnieniu obowiązków sędziego nie przekracza dziewięciu lat, chyba że pełnił funkcje
sędziowskie lub prokuratorskie w międzynarodowych lub ponadnarodowych organach
sądowych.
§ 3. W przypadku przewidzianym w § 2 Krajowa Rada Sądownictwa, z inicjatywy
zainteresowanego, przedstawia Prezydentowi Rzeczypospolitej Polskiej wniosek o
powołanie do pełnienia urzędu na stanowisku sędziego Sądu Najwyższego.
§ 4. W razie odmowy przedstawienia wniosku, o którym mowa w § 3,
zainteresowanemu służy odwołanie do Sądu Najwyższego.
Art. 46. § 1. Sędzia Sądu Najwyższego powinien mieszkać w Warszawie. Pierwszy
Prezes Sądu Najwyższego może wyrazić zgodę na zamieszkiwanie sędziego w innej
miejscowości. W przypadku sędziów orzekających w Izbie Dyscyplinarnej zgodę wyraża
Prezes Sądu Najwyższego kierujący pracą tej Izby.
§ 2. Sędziemu mieszkającemu w innej miejscowości, który uzyskał zgodę, o której
mowa w § 1, przysługuje:
1) prawo do nieodpłatnego zakwaterowania, w warunkach odpowiadających godności
urzędu albo zwrot kosztów zamieszkania w Warszawie, w jednej z następujących
form:
a) zwrotu kosztów faktycznie poniesionych – w wysokości określonej w
fakturze,
b) miesięcznego ryczałtu – w kwocie nie wyższej niż 78% podstawy ustalenia
wynagrodzenia zasadniczego sędziego, o której mowa w art. 91 § 1c ustawy z
dnia 27 lipca 2001 r. – Prawo o ustroju sądów powszechnych;
2) zwrot kosztów pierwszego przejazdu z miejsca stałego zamieszkania do Warszawy,
zwrot kosztów ostatniego przejazdu z Warszawy do miejsca stałego zamieszkania
oraz zwrot kosztów przejazdów odbywanych nie częściej niż raz w tygodniu do
miejsca stałego zamieszkania i z powrotem na warunkach określonych w przepisach
wydanych na podstawie art. 775 § 2 ustawy z dnia 26 czerwca 1974 r. – Kodeks
pracy według zasad obowiązujących przy podróżach służbowych na obszarze kraju.
§ 3. Świadczenia i należności, o których mowa w § 2, nie przysługują w
wypadkach, gdy odległość od miejscowości, w której sędzia ma miejsce stałego
zamieszkania do Warszawy nie przekracza 60 km, chyba że Pierwszy Prezes Sądu
Najwyższego, a w przypadku sędziów orzekających w Izbie Dyscyplinarnej – Prezes tej
Izby, na wniosek sędziego uzna, że jest to uzasadnione ze względu na zakres
obowiązków i warunki dojazdu.
§ 4. Minister Sprawiedliwości określi, w drodze rozporządzenia, tryb i sposób
realizacji prawa do nieodpłatnego zakwaterowania i zwrotu kosztów zamieszkania w
Warszawie, w tym maksymalną wysokość zwrotu kosztów faktycznie poniesionych oraz
wysokość miesięcznego ryczałtu, a także tryb i sposób realizacji świadczeń, o których
mowa w § 2 pkt 2, mając na względzie konieczność zapewnienia warunków do
prawidłowego wykonywania obowiązków sędziego Sądu Najwyższego, jak również
konieczność zwrotu wydatków poniesionych przez sędziego, przy uwzględnieniu
przeciętnych kosztów zakwaterowania i utrzymania się.
Art. 47. Sędziemu Sądu Najwyższego przechodzącemu w stan spoczynku
przysługuje jednorazowa odprawa w wysokości sześciomiesięcznego wynagrodzenia.
Art. 48. § 1. Sędzia Sądu Najwyższego nie może być pozbawiony wolności ani
pociągnięty do odpowiedzialności karnej bez zezwolenia sądu dyscyplinarnego. Nie
dotyczy to ujęcia na gorącym uczynku przestępstwa, jeżeli zatrzymanie sędziego jest
niezbędne do zapewnienia prawidłowego toku postępowania. Do czasu wydania uchwały
zezwalającej na pociągnięcie sędziego do odpowiedzialności wolno podejmować tylko
czynności niecierpiące zwłoki.
§ 2. Jeżeli wniosek o zezwolenie na pociągnięcie do odpowiedzialności karnej lub
tymczasowe aresztowanie dotyczy sędziego ujętego na gorącym uczynku zbrodni lub
występku zagrożonego karą pozbawienia wolności, której górna granica wynosi co
najmniej 8 lat, występku, o którym mowa w art. 177 § 1 Kodeksu karnego w związku z
art. 178 § 1 Kodeksu karnego, a także w art. 178a § 1 lub § 4 Kodeksu karnego, i
pozostającego nadal zatrzymanym, sąd dyscyplinarny podejmuje uchwałę w przedmiocie
wniosku nie później niż przed upływem 24 godzin od jego wpłynięcia do sądu
dyscyplinarnego. Uchwała zezwalająca na pociągnięcie do odpowiedzialności karnej lub
tymczasowe aresztowanie sędziego jest natychmiast wykonalna.
§ 3. O zatrzymaniu sędziego niezwłocznie powiadamia się Pierwszego Prezesa
Sądu Najwyższego oraz Prezesa Sądu Najwyższego kierującego pracą Izby
Dyscyplinarnej. Pierwszy Prezes Sądu Najwyższego, a w odniesieniu do sędziów
orzekających w Izbie Dyscyplinarnej – Prezes tej Izby, może nakazać natychmiastowe
zwolnienie zatrzymanego.
§ 4. W terminie siedmiu dni od doręczenia uchwały odmawiającej zezwolenia na
pociągnięcie sędziego do odpowiedzialności przysługuje organowi lub osobie, która
wniosła o zezwolenie, oraz rzecznikowi dyscyplinarnemu zażalenie do sądu
dyscyplinarnego drugiej instancji. W tym samym terminie zainteresowanemu sędziemu
przysługuje zażalenie na uchwałę zezwalającą na pociągnięcie go do odpowiedzialności.
Art. 49. Sędziemu Sądu Najwyższego w stanie spoczynku przysługuje uposażenie
w wysokości 75% wynagrodzenia zasadniczego i dodatku za wysługę lat, pobieranych na
ostatnio zajmowanym stanowisku. Uposażenie to jest waloryzowane w terminach i w
wysokości stosownie do zmian wynagrodzenia zasadniczego sędziów Sądu Najwyższego
czynnych zawodowo.
Art. 50. § 1. Sąd Najwyższy zatrudnia asystentów sędziego posiadających wyższe
wykształcenie prawnicze.
§ 2. Szczegółowy zakres i sposób wykonywania czynności przez asystentów sędziego
określa regulamin Sądu Najwyższego.
Rozdział 5
Odpowiedzialność dyscyplinarna
Art. 51. § 1. Sędzia Sądu Najwyższego odpowiada dyscyplinarnie za przewinienia
służbowe i uchybienia godności urzędu.
§ 2. Sędzia odpowiada dyscyplinarnie także za swoje postępowanie przed objęciem
stanowiska, jeżeli uchybił obowiązkowi piastowanego urzędu państwowego lub okazał
się niegodnym urzędu sędziego.
§ 3. Za wykroczenia sędzia może odpowiadać tylko dyscyplinarnie.
§ 4. Sędzia może wyrazić zgodę na pociągnięcie go do odpowiedzialności karnej za
wykroczenia, o których mowa w § 5, w trybie określonym w tym przepisie.
§ 5. W przypadku popełnienia przez sędziego wykroczenia, o którym mowa w
rozdziale XI ustawy z dnia 20 maja 1971 r. – Kodeks wykroczeń (Dz. U. z 2015 r. poz.
1094, 1485, 1634 i 1707 oraz z 2017 r. poz. 966), przyjęcie przez sędziego mandatu
karnego albo uiszczenie grzywny, w przypadku ukarania mandatem karnym zaocznym, o
którym mowa w art. 98 § 1 pkt 3 ustawy z dnia 24 sierpnia 2001 r. – Kodeks
postępowania w sprawach o wykroczenia (Dz. U. z 2016 r. poz. 1713 i 1948 oraz z 2017
r. poz. 708, 962 i 966), stanowi oświadczenie o wyrażeniu przez niego zgody na
pociągnięcie go do odpowiedzialności w tej formie.
§ 6. Wyrażenie przez sędziego zgody na pociągnięcie go do odpowiedzialności
karnej w trybie określonym w § 5 wyłącza odpowiedzialność dyscyplinarną.
Art. 52. Sądami dyscyplinarnymi w sprawach dyscyplinarnych sędziów Sądu
Najwyższego są:
1) w pierwszej instancji – Sąd Najwyższy w składzie jednego sędziego Izby
Dyscyplinarnej, a w sprawach przewinień dyscyplinarnych wyczerpujących
znamiona umyślnych przestępstw ściganych z oskarżenia publicznego w składzie
trzech sędziów Izby Dyscyplinarnej;
2) w drugiej instancji – Sąd Najwyższy w składzie trzech sędziów Izby
Dyscyplinarnej.
Art. 53. Rzecznika Dyscyplinarnego Sądu Najwyższego i jego zastępcę wybiera
Kolegium Sądu Najwyższego na okres 4 lat.
Art. 54. § 1. Minister Sprawiedliwości może powołać Rzecznika Dyscyplinarnego
Ministra Sprawiedliwości do prowadzenia określonej sprawy dotyczącej sędziego Sądu
Najwyższego. Powołanie Rzecznika Dyscyplinarnego Ministra Sprawiedliwości
wyłącza innego rzecznika od podejmowania czynności w sprawie.
§ 2. Rzecznik Dyscyplinarny Ministra Sprawiedliwości jest powoływany spośród
prokuratorów każdorazowo wskazanych przez Prokuratora Krajowego. W uzasadnionych
przypadkach, w szczególności śmierci lub przedłużającej się przeszkody w pełnieniu
funkcji Rzecznika Dyscyplinarnego Ministra Sprawiedliwości, Minister Sprawiedliwości
wyznacza w miejsce tej osoby innego prokuratora spośród wskazanych przez Prokuratora
Krajowego.
§ 3. Rzecznik Dyscyplinarny Ministra Sprawiedliwości może wszcząć
postępowanie na wniosek Ministra Sprawiedliwości albo wstąpić do toczącego się
postępowania.
§ 4. Wyznaczenie Rzecznika Dyscyplinarnego Ministra Sprawiedliwości jest
równoznaczne z żądaniem podjęcia czynności wyjaśniających.
§ 5. Wyznaczenie Rzecznika Dyscyplinarnego Ministra Sprawiedliwości wygasa z
chwilą uprawomocnienia się orzeczenia o odmowie wszczęcia postępowania
dyscyplinarnego, umorzeniu postępowania dyscyplinarnego albo uprawomocnienia się
orzeczenia kończącego postępowanie dyscyplinarne. Wygaśnięcie funkcji Rzecznika
Dyscyplinarnego Ministra Sprawiedliwości nie stoi na przeszkodzie ponownemu
wyznaczeniu przez Ministra Sprawiedliwości rzecznika w tej samej sprawie.
Art. 55. § 1. Karami dyscyplinarnymi są:
1) upomnienie;
2) nagana;
3) obniżenie wynagrodzenia zasadniczego sędziego o 5%–20% na okres od sześciu
miesięcy do dwóch lat;
4) usunięcie z zajmowanej funkcji;
5) złożenie sędziego z urzędu.
§ 2. Sąd podaje prawomocny wyrok dyscyplinarny do wiadomości publicznej
poprzez zamieszczenie go na stronie internetowej Sądu Najwyższego. Zamieszczeniu
podlega sentencja wyroku, z wyłączeniem danych dotyczących tożsamości osoby
fizycznej lub innej osoby, jeżeli jest to konieczne dla ochrony słusznych interesów tych
osób.
§ 3. Wymierzenie kary, o której mowa w § 1 pkt 2–4, pociąga za sobą, przez okres
pięciu lat, niemożność udziału w Kolegium Sądu Najwyższego, orzekania w sądzie
dyscyplinarnym oraz pełnienia funkcji.
§ 4. Wymierzenie kary, o której mowa w § 1 pkt 5, pociąga za sobą utratę
możliwości ponownego powołania ukaranego na urząd sędziego.
§ 5. W przypadku przewinienia dyscyplinarnego lub wykroczenia mniejszej wagi
sąd dyscyplinarny może odstąpić od wymierzenia kary.
Art. 56. § 1. Rzecznik Dyscyplinarny Sądu Najwyższego podejmuje czynności
wyjaśniające na żądanie Pierwszego Prezesa Sądu Najwyższego, Prezesa Sądu
Najwyższego kierującego pracą Izby Dyscyplinarnej, Kolegium Sądu Najwyższego,
Prokuratora Generalnego, Prokuratora Krajowego, lub z własnej inicjatywy, po
wstępnym wyjaśnieniu okoliczności niezbędnych do ustalenia znamion przewinienia, a
także złożeniu wyjaśnień przez sędziego, chyba że złożenie tych wyjaśnień nie jest
możliwe. Czynności wyjaśniające powinny być przeprowadzone w terminie 30 dni od
dnia podjęcia pierwszej czynności przez Rzecznika Dyscyplinarnego Sądu Najwyższego.
§ 2. Po przeprowadzeniu czynności wyjaśniających, jeżeli zachodzą podstawy do
wszczęcia postępowania dyscyplinarnego, Rzecznik Dyscyplinarny Sądu Najwyższego
wszczyna postępowanie dyscyplinarne i przedstawia sędziemu na piśmie zarzuty. Po
przedstawieniu zarzutów obwiniony, w terminie 14 dni, może złożyć wyjaśnienia oraz
zgłosić wnioski o przeprowadzenie dowodów.
§ 3. Po upływie terminu, o którym mowa w § 2, a w razie potrzeby po
przeprowadzeniu dalszych dowodów, Rzecznik Dyscyplinarny Sądu Najwyższego składa
wniosek o rozpoznanie sprawy dyscyplinarnej do sądu dyscyplinarnego pierwszej
instancji. Wniosek powinien zawierać dokładne określenie czynu, który jest przedmiotem
postępowania, wykaz dowodów uzasadniających wniosek oraz uzasadnienie.
§ 4. Jeżeli Rzecznik Dyscyplinarny Sądu Najwyższego nie znajduje podstaw do
wszczęcia postępowania dyscyplinarnego na żądanie uprawnionego organu, wydaje
postanowienie o odmowie jego wszczęcia. Odpis postanowienia doręcza się również
Ministrowi Sprawiedliwości. W terminie 30 dni od dnia doręczenia tego postanowienia
organowi, który złożył wniosek o wszczęcie postępowania dyscyplinarnego służy
zażalenie do sądu dyscyplinarnego pierwszej instancji, a Ministrowi Sprawiedliwości –
sprzeciw. Wniesienie sprzeciwu jest równoznaczne z obowiązkiem wszczęcia
postępowania dyscyplinarnego, a wskazania Ministra Sprawiedliwości co do dalszego
toku postępowania są wiążące dla Rzecznika Dyscyplinarnego Sądu Najwyższego.
§ 5. Jeżeli Rzecznik Dyscyplinarny Sądu Najwyższego nie znajduje podstaw do
złożenia wniosku o rozpoznanie sprawy dyscyplinarnej, wydaje postanowienie o
umorzeniu postępowania dyscyplinarnego. Odpis postanowienia doręcza się
obwinionemu i Ministrowi Sprawiedliwości. W terminie 30 dni od dnia doręczenia tego
postanowienia organowi, który złożył wniosek o wszczęcie postępowania
dyscyplinarnego służy zażalenie do sądu dyscyplinarnego pierwszej instancji, a
Ministrowi Sprawiedliwości – sprzeciw. Wniesienie sprzeciwu jest równoznaczne z
obowiązkiem podjęcia i dalszego prowadzenia postępowania dyscyplinarnego, a
wskazania Ministra Sprawiedliwości co do dalszego toku postępowania są wiążące dla
Rzecznika Dyscyplinarnego Sądu Najwyższego.
§ 6. Zażalenie powinno być rozpoznane w terminie czternastu dni od dnia jego
wniesienia do sądu. W przypadku uchylenia tego postanowienia, wskazania sądu
dyscyplinarnego co do dalszego postępowania są wiążące dla Rzecznika
Dyscyplinarnego Sądu Najwyższego.
§ 7. Od orzeczeń dyscyplinarnych nie przysługuje kasacja.
Art. 57. § 1. Po przeprowadzeniu czynności wyjaśniających, jeżeli nie zachodzą
podstawy do wszczęcia postępowania dyscyplinarnego, Rzecznik Dyscyplinarny
Ministra Sprawiedliwości wydaje postanowienie o odmowie jego wszczęcia. Odpis
postanowienia doręcza się Ministrowi Sprawiedliwości.
§ 2. W terminie 30 dni od dnia doręczenia postanowienia, o którym mowa w § 1,
Minister Sprawiedliwości, może zgłosić sprzeciw. Wniesienie sprzeciwu jest
równoznaczne z obowiązkiem wszczęcia postępowania dyscyplinarnego, a wskazania
Ministra Sprawiedliwości co do dalszego toku postępowania są wiążące dla Rzecznika
Dyscyplinarnego Ministra Sprawiedliwości.
§ 3. Po przeprowadzeniu czynności wyjaśniających, jeżeli zachodzą podstawy do
wszczęcia postępowania dyscyplinarnego, Rzecznik Dyscyplinarny Ministra
Sprawiedliwości wszczyna postępowanie dyscyplinarne i przedstawia sędziemu zarzuty
na piśmie. Po przedstawieniu zarzutów obwiniony, w terminie 14 dni, może złożyć
wyjaśnienia oraz zgłosić wnioski o przeprowadzenie dowodów.
§ 4. Po upływie terminu, o którym mowa w § 3, a w razie potrzeby po
przeprowadzeniu dalszych dowodów, Rzecznik Dyscyplinarny Ministra Sprawiedliwości
składa wniosek o rozpoznanie sprawy dyscyplinarnej do sądu dyscyplinarnego. Wniosek
powinien zawierać dokładne określenie czynu, który jest przedmiotem postępowania,
wykaz dowodów uzasadniających wniosek oraz uzasadnienie.
§ 5. Jeżeli Rzecznik Dyscyplinarny Ministra Sprawiedliwości nie znajduje podstaw
do złożenia wniosku o rozpoznanie sprawy dyscyplinarnej, wydaje postanowienie o
umorzeniu postępowania dyscyplinarnego. Odpis postanowienia doręcza się
obwinionemu i Ministrowi Sprawiedliwości.
§ 6. W terminie 30 dni od dnia doręczenia postanowienia, o którym mowa w § 5,
obwinionemu oraz Ministrowi Sprawiedliwości, służy zażalenie do sądu
dyscyplinarnego.
§ 7. Zażalenie powinno być rozpoznane w terminie 30 dni od dnia jego wniesienia
do sądu.
Rozdział 6
Postępowanie przed Sądem Najwyższym
Art. 58. § 1. Sąd Najwyższy orzeka w składzie trzech sędziów, chyba że ustawa
stanowi inaczej.
§ 2. Sąd Najwyższy w Izbie Dyscyplinarnej orzeka na posiedzeniu w składzie
jednego sędziego, chyba że Prezes tej Izby zarządzi rozpoznanie sprawy w składzie
trzech sędziów.
Art. 59. W sprawach, o których mowa w art. 48 § 1 i § 2, orzeka sąd dyscyplinarny
w składzie trzech sędziów Izby Dyscyplinarnej Sądu Najwyższego.
Art. 60. Sprawy z zakresu prawa pracy i ubezpieczeń społecznych dotyczące
sędziów Sądu Najwyższego oraz sprawy z zakresu przeniesienia sędziego Sądu
Najwyższego w stan spoczynku rozpoznaje:
1) w pierwszej instancji – Sąd Najwyższy w składzie jednego sędziego Izby
Dyscyplinarnej;
2) w drugiej instancji – Sąd Najwyższy w składzie trzech sędziów Izby
Dyscyplinarnej.
Art. 61. § 1. Do podjęcia uchwały pełnego składu izby wymagana jest obecność 2/3
liczby sędziów tej izby.
§ 2. Do podjęcia uchwały pełnego składu Sądu Najwyższego wymagana jest
obecność co najmniej 2/3 liczby sędziów każdej z izb.
Art. 62. Przydziału spraw i wyznaczenia składu orzekającego dokonuje Prezes
Sądu Najwyższego kierujący pracą właściwej izby.
Art. 63. W składzie orzekającym Sądu Najwyższego może brać udział tylko jeden
sędzia delegowany do pełnienia czynności sędziowskich w Sądzie Najwyższym. Sędzia
delegowany nie może być przewodniczącym składu orzekającego.
Art. 64. Jeżeli Sąd Najwyższy, rozpoznając kasację lub inny środek odwoławczy,
poweźmie poważne wątpliwości co do wykładni prawa, może odroczyć rozpoznanie
sprawy i przedstawić zagadnienie prawne do rozstrzygnięcia składowi izby.
Art. 65. § 1. Jeżeli w orzecznictwie sądów powszechnych, sądów wojskowych lub
Sądu Najwyższego ujawnią się rozbieżności w wykładni prawa, Pierwszy Prezes Sądu
Najwyższego może przedstawić wniosek o ich rozstrzygnięcie Sądowi Najwyższemu w
składzie izby lub w pełnym składzie Sądu Najwyższego.
§ 2. Z wnioskiem, o którym mowa w § 1, mogą wystąpić również Rzecznik Praw
Obywatelskich, Prokurator Generalny, Prokurator Krajowy oraz, w zakresie swojej
właściwości, Prokuratoria Generalna Rzeczypospolitej Polskiej, Rzecznik Praw Dziecka,
Przewodniczący Rady Dialogu Społecznego, Przewodniczący Komisji Nadzoru
Finansowego i Rzecznik Finansowy.
Art. 66. § 1. Jeżeli skład Sądu Najwyższego uzna, że przedstawione zagadnienie
wymaga wyjaśnienia, a rozbieżności – rozstrzygnięcia, podejmuje uchwałę, w
przeciwnym razie odmawia jej podjęcia, a jeżeli podjęcie uchwały stało się zbędne –
umarza postępowanie.
§ 2. Jeżeli skład izby uzna, że znaczenie dla praktyki sądowej lub powaga
występujących wątpliwości to uzasadniają, może zagadnienie prawne lub wniosek o
podjęcie uchwały przedstawić pełnemu składowi Sądu Najwyższego.
§ 3. O posiedzeniu pełnego składu Sądu Najwyższego lub składu izby zawiadamia
się Prokuratora Generalnego. W posiedzeniu pełnego składu Sądu Najwyższego bierze
udział Prokurator Generalny lub jego zastępca. W posiedzeniu składu izby Prokuratora
Generalnego reprezentuje jego zastępca lub prokurator Prokuratury Krajowej. W innych
posiedzeniach Prokuratora Generalnego reprezentuje prokurator Prokuratury Krajowej
lub prokurator delegowany do wykonywania czynności w Prokuraturze Krajowej i
wyznaczony przez Prokuratora Generalnego lub jego zastępcę do udziału w
posiedzeniach Sądu Najwyższego.
§ 4. Uchwały składu izby lub pełnego składu Sądu Najwyższego z chwilą ich
podjęcia uzyskują moc zasad prawnych i są publikowane w Dzienniku Urzędowym
"Monitor Polski".
Art. 67. § 1. Jeżeli jakikolwiek skład Sądu Najwyższego zamierza odstąpić od
zasady prawnej, przedstawia powstałe zagadnienie prawne do rozstrzygnięcia składowi
izby.
§ 2. Odstąpienie od zasady prawnej uchwalonej przez izbę albo przez pełny skład
Sądu Najwyższego wymaga ponownego rozstrzygnięcia w drodze uchwały odpowiednio
przez właściwą izbę lub pełny skład Sądu Najwyższego.
§ 3. Jeżeli skład jednej izby Sądu Najwyższego zamierza odstąpić od zasady
prawnej uchwalonej przez inną izbę, rozstrzygnięcie następuje w drodze uchwały
pełnego składu Sądu Najwyższego.
Art. 68. Postanowienie o przedstawieniu zagadnienia prawnego, wniosek o
podjęcie uchwały oraz uchwała Sądu Najwyższego wymagają pisemnego uzasadnienia.
Art. 69. Sąd Najwyższy może zażądać sporządzenia uzasadnienia, jeżeli nie
zawiera go zaskarżone orzeczenie.
Art. 70. § 1. Sąd Najwyższy na wniosek Prokuratora Generalnego unieważnia
prawomocne orzeczenie wydane w sprawie, która w chwili orzekania ze względu na
osobę nie podlegała orzecznictwu sądów polskich lub w której w chwili orzekania droga
sądowa była niedopuszczalna, jeżeli orzeczenie to nie może być wzruszone w trybie
przewidzianym w ustawach o postępowaniach sądowych.
§ 2. Wniosek, o którym mowa w § 1, powinien czynić zadość wymaganiom
przewidzianym dla pisma procesowego i zawierać:
1) oznaczenie orzeczenia, od którego jest wniesiony, ze wskazaniem zakresu
zaskarżenia;
2) przytoczenie podstaw wniosku oraz ich uzasadnienie;
3) wykazanie, że wzruszenie zaskarżonego orzeczenia w trybie przewidzianym we
właściwej ustawie o postępowaniu sądowym nie jest możliwe;
4) wniosek o unieważnienie zaskarżonego orzeczenia, a jeżeli orzeczenie to zostało
wydane przez sąd drugiej instancji – również wniosek o unieważnienie
poprzedzającego je orzeczenia sądu pierwszej instancji.
§ 3. Do wniosku – oprócz jego odpisów dla doręczenia ich uczestniczącym w
sprawie osobom – Prokurator Generalny dołącza dwa odpisy przeznaczone do akt Sądu
Najwyższego.
§ 4. Sąd Najwyższy rozpoznaje wniosek na posiedzeniu niejawnym, chyba że
Prokurator Generalny domagał się rozpoznania wniosku na rozprawie albo przemawiają
za tym inne ważne względy.
§ 5. Sąd Najwyższy po rozpoznaniu sprawy oddala wniosek albo unieważnia
zaskarżone orzeczenie. W przypadku uwzględnienia wniosku, jeżeli orzeczenie zostało
wydane przez sąd drugiej instancji, Sąd Najwyższy unieważnia również orzeczenie sądu
pierwszej instancji.
§ 6. Postanowienie Sądu Najwyższego wraz z uzasadnieniem doręcza się
Prokuratorowi Generalnemu oraz stronom bądź uczestnikom postępowania, w którym
zostało wydane zaskarżone orzeczenie.
§ 7. W przypadkach nieuregulowanych przepisami niniejszego artykułu do
postępowania o unieważnienie orzeczenia stosuje się odpowiednio przepisy ustawy z
dnia 17 listopada 1964 r. – Kodeks postępowania cywilnego (Dz. U. z 2016 r. poz. 1822,
z późn. zm.) o skardze kasacyjnej albo ustawy z dnia 6 czerwca 1997 r. – Kodeks
postępowania karnego (Dz. U. poz. 555, z późn. zm.) o kasacji.
Art. 71. § 1. Sąd Najwyższy, w razie stwierdzenia przy rozpoznawaniu sprawy
oczywistej obrazy przepisów – niezależnie od innych uprawnień – wytyka uchybienie
właściwemu sądowi. Przed wytknięciem uchybienia obowiązany jest pouczyć sędziego
lub sędziów wchodzących w skład sądu orzekającego o możliwości złożenia na piśmie
wyjaśnień w terminie siedmiu dni. Stwierdzenie i wytknięcie uchybienia nie ma wpływu
na rozstrzygnięcie sprawy.
§ 2. O wytknięciu uchybienia Sąd Najwyższy zawiadamia prezesa właściwego
sądu.
§ 3. Sąd Najwyższy, w razie wytknięcia uchybienia, może zwrócić się z wnioskiem
o rozpoznanie sprawy dyscyplinarnej do sądu dyscyplinarnego. Sądem dyscyplinarnym
pierwszej instancji jest Sąd Najwyższy.
Rozdział 7
Kancelaria Pierwszego Prezesa Sądu Najwyższego, Kancelaria Prezesa Sądu
Najwyższego kierującego pracą Izby Dyscyplinarnej oraz Biuro Studiów i Analiz
Sądu Najwyższego
Art. 72. § 1. W Sądzie Najwyższym działa Kancelaria Pierwszego Prezesa Sądu
Najwyższego, Kancelaria Prezesa Sądu Najwyższego kierującego pracą Izby
Dyscyplinarnej oraz Biuro Studiów i Analiz Sądu Najwyższego.
§ 2. Regulamin Kancelarii Pierwszego Prezesa Sądu Najwyższego oraz Biura
Studiów i Analiz Sądu Najwyższego ustala Pierwszy Prezes Sądu Najwyższego po
zasięgnięciu opinii Kolegium Sądu Najwyższego.
§ 3. Regulamin Kancelarii Prezesa Sądu Najwyższego kierującego pracą Izby
Dyscyplinarnej ustala Prezes tej Izby, po zasięgnięciu opinii Kolegium Sądu
Najwyższego.
Art. 73. § 1. Kancelaria Pierwszego Prezesa Sądu Najwyższego wykonuje zadania
związane z pełnieniem przez Pierwszego Prezesa Sądu Najwyższego czynności w
zakresie funkcjonowania Sądu Najwyższego, w szczególności w zakresie spraw
finansowych, kadrowych i administracyjno-gospodarczych.
§ 2. Kancelarią Pierwszego Prezesa Sądu Najwyższego kieruje Szef Kancelarii
Pierwszego Prezesa Sądu Najwyższego, którego powołuje i odwołuje Pierwszy Prezes
Sądu Najwyższego.
Art. 74. Kancelaria Prezesa Sądu Najwyższego kierującego pracą Izby
Dyscyplinarnej wykonuje zadania związane z wykonywaniem czynności przez Prezesa
tej Izby w zakresie jej funkcjonowania, w szczególności w zakresie spraw kadrowych i
administracyjnogospodarczych.
§ 2. Kancelarią Prezesa Sądu Najwyższego kierującego pracą Izby Dyscyplinarnej
kieruje Szef Kancelarii Prezesa Sądu Najwyższego kierującego pracą Izby
Dyscyplinarnej, którego powołuje i odwołuje Prezes tej Izby.
Art. 75. § 1. Biuro Studiów i Analiz Sądu Najwyższego wykonuje w szczególności
zadania związane z pełnieniem przez Pierwszego Prezesa Sądu Najwyższego oraz przez
Sąd Najwyższy funkcji związanych z pieczą nad zgodnością z prawem i jednolitością
orzecznictwa sądów powszechnych i wojskowych oraz oceną spójności i jednolitości
prawa stosowanego przez sądy.
§ 2. Biurem Studiów i Analiz Sądu Najwyższego kieruje Dyrektor Biura Studiów i
Analiz Sądu Najwyższego, którego powołuje i odwołuje Pierwszy Prezes Sądu
Najwyższego.
Art. 76. § 1. Czynności w sprawach z zakresu prawa pracy dokonuje Pierwszy
Prezes Sądu Najwyższego lub upoważniona przez niego osoba.
§ 2. Czynności w sprawach z zakresu prawa pracy w stosunku do osób
wykonujących czynności służbowe w Kancelarii Prezesa Sądu Najwyższego kierującego
pracą Izby Dyscyplinarnej dokonuje Prezes tej Izby lub upoważniona przez niego osoba.
Art. 77. Minister Sprawiedliwości na wniosek Pierwszego Prezesa Sądu
Najwyższego albo Prezesa Sądu Najwyższego kierującego pracą Izby Dyscyplinarnej
może delegować członka korpusu służby cywilnej zatrudnionego w Ministerstwie
Sprawiedliwości lub pracownika sądów albo prokuratury na czas określony, nie dłuższy
niż 2 lata, do wykonywania czynności służbowych w Kancelarii Pierwszego Prezesa
Sądu Najwyższego, Kancelarii Prezesa Sądu Najwyższego kierującego pracą Izby
Dyscyplinarnej oraz Biurze Studiów i Analiz Sądu Najwyższego.
Art. 78. § 1. Wynagrodzenie Szefa Kancelarii Pierwszego Prezesa Sądu
Najwyższego oraz Szefa Kancelarii Prezesa Sądu Najwyższego kierującego pracą Izby
Dyscyplinarnej jest ustalane na podstawie przepisów o wynagrodzeniu osób zajmujących
kierownicze stanowiska państwowe w zakresie dotyczącym sekretarza stanu.
§ 2. Wynagrodzenie członków Biura Studiów i Analiz Sądu Najwyższego
niebędących sędziami jest równe połowie wynagrodzenia zasadniczego sędziego sądu
apelacyjnego w stawce podstawowej, z tym że wynagrodzenie to podwyższa się o
wartość składki obciążającej pracownika z tytułu podlegania obowiązkowi ubezpieczenia
społecznego.
§ 3. Osoby, o których mowa w § 2, mogą podejmować dodatkowe zatrudnienie lub
inne zajęcie lub sposób zarobkowania wyłącznie za zgodą Ministra Sprawiedliwości.
Zgoda może być cofnięta w każdym czasie.
§ 4. W związku z pełnioną funkcją członkowi Biura Studiów i Analiz Sądu
Najwyższego przysługuje dodatek funkcyjny.
§ 5. Minister Sprawiedliwości określi, w drodze rozporządzenia, stawki dodatku
funkcyjnego członków Biura Studiów i Analiz Sądu Najwyższego mając na uwadze
rodzaj oraz zakres związanych z nią zadań.
Rozdział 8
Zmiany w przepisach obowiązujących oraz przepisy przejściowe i końcowe
Art. 79. W ustawie z dnia 17 listopada 1964 r. – Kodeks postępowania cywilnego
(Dz. U. z 2016 r. poz. 1822, z późn. zm.) w art. 388 § 1 otrzymuje brzmienie:
„§ 1. Jeżeli na skutek wykonania orzeczenia, od którego przysługuje skarga
kasacyjna, stronie mogłaby być wyrządzona niepowetowana szkoda, sąd drugiej
instancji, od chwili złożenia przez stronę wniosku o doręczenie orzeczenia z
uzasadnieniem może wstrzymać wykonanie orzeczenia do czasu ukończenia
postępowania kasacyjnego lub uzależnić wykonanie tego orzeczenia – a w razie
oddalenia apelacji także orzeczenia sądu pierwszej instancji – od złożenia przez
powoda stosownego zabezpieczenia. W razie niewniesienia skargi kasacyjnej,
postanowienie obowiązuje do czasu upływu terminu do jej wniesienia.
Postanowienie może być wydane na posiedzeniu niejawnym.”.
Art. 80. W ustawie z dnia 6 czerwca 1997 r. – Kodeks postępowania karnego (Dz.
U. z 2016 r. poz. 1749, z późn. zm.) wprowadza się następujące zmiany:
1) w art. 652 pkt 3 otrzymuje brzmienie:
„3) Sąd Najwyższy.”;
2) w art. 655:
a) w § 1 wprowadzenie do wyliczenia otrzymuje brzmienie:
„§ 1. Sąd Najwyższy rozpoznaje:”,
b) uchyla się § 2;
3) art. 672a i 673 otrzymują brzmienie:
„Art. 672a. Kasację, o której mowa w art. 521 oraz w art. 539a, do Sądu
Najwyższego może wnieść również Zastępca Prokuratora Generalnego do Spraw
Wojskowych.
Art. 673. W kwestii wznowienia postępowania orzeka w składzie trzech
sędziów wojskowy sąd okręgowy, a w sprawach zakończonych orzeczeniem tego
sądu lub Sądu Najwyższego – Sąd Najwyższy.”.
Art. 81. W ustawie z dnia 21 sierpnia 1997 r. – Prawo o ustroju sądów wojskowych
(Dz. U. z 2016 r. poz. 358, 2103 i 2261) wprowadza się następujące zmiany:
1) w art. 10:
a) w § 3 uchyla się pkt 5,
b) § 5 otrzymuje brzmienie:
„§ 5. Głosowanie jest tajne w sprawach, o których mowa w § 3 pkt 1–3, a
ponadto jeżeli żądanie takie zgłosi chociażby jeden z obecnych członków
Zgromadzenia.”;
2) w art. 15 § 3b otrzymuje brzmienie:
„§ 3b. W przypadku przewidzianym w § 3a, sąd dyscyplinarny wydaje
postanowienie po wysłuchaniu Rzecznika Dyscyplinarnego Sędziów Sądów
Wojskowych oraz sędziego, chyba że nie jest to możliwe. Na postanowienie
odmawiające uwzględnienia zastrzeżenia sędziemu przysługuje zażalenie.
Zażalenie rozpoznaje ten sam sąd dyscyplinarny w innym równorzędnym
składzie.”;
3) po art. 21 dodaje się art. 21a w brzmieniu:
„Art. 21a. Sędzia jest obowiązany wykonywać czynności związane z
powierzonymi mu obowiązkami sędziego sądu dyscyplinarnego przy wojskowym
sądzie okręgowym.”;
4) w art. 22:
a) w § 1 pkt 1 otrzymuje brzmienie:
„1) posiada wyłącznie obywatelstwo polskie i korzysta z pełni praw
cywilnych i publicznych, a także nie był prawomocnie skazany za
umyślne przestępstwo ścigane z oskarżenia publicznego”,
b) w § 3 wprowadzenie do wyliczenia otrzymuje brzmienie:
„§ 3. Wymagania określone w § 1 pkt 5–6 nie dotyczą:”;
5) w art. 30:
a) po § 1 dodaje się §1a w brzmieniu:
„§ 1a. Jeżeli wniosek o zezwolenie na pociągnięcie do odpowiedzialności
karnej lub tymczasowe aresztowanie dotyczy sędziego ujętego na gorącym
uczynku zbrodni lub występku zagrożonego karą pozbawienia wolności, której
górna granica wynosi co najmniej 8 lat, występku, o którym mowa w art. 177 §
1 Kodeksu karnego w związku z art. 178 § 1 Kodeksu karnego, a także w art.
178a § 1 lub § 4 Kodeksu karnego, i pozostającego nadal zatrzymanym, sąd
dyscyplinarny podejmuje uchwałę w przedmiocie wniosku nie później niż
przed upływem 24 godzin od jego wpłynięcia do sądu dyscyplinarnego.
Uchwała zezwalająca na pociągnięcie do odpowiedzialności karnej lub
tymczasowe aresztowanie sędziego jest natychmiast wykonalna.”,
b) w § 6 zdanie pierwsze otrzymuje brzmienie:
§ 6. W terminie siedmiu dni od doręczenia uchwały odmawiającej
zezwolenia na pociągnięcie sędziego do odpowiedzialności karnej, organowi
lub osobie, która wniosła o zezwolenie, oraz Rzecznikowi Dyscyplinarnemu
Sędziów Sądów Wojskowych przysługuje zażalenie do sądu dyscyplinarnego
drugiej instancji.”;
6) art. 34 § 1 otrzymuje brzmienie:
„§ 1. Prawomocny wyrok sądu dyscyplinarnego o złożeniu sędziego z
urzędu oraz prawomocne orzeczenie sądu orzekające środek karny w postaci
pozbawienia praw publicznych lub zakazu zajmowania stanowiska sędziego
pociąga za sobą, z mocy prawa, utratę urzędu i stanowiska sędziego; stosunek
służbowy sędziego wygasa z chwilą uprawomocnienia się orzeczenia lub
wyroku.”;
7) w art. 39 po § 3 dodaje się § 3a i § 3b w brzmieniu:
„§ 3a. Kara określona w § 1 pkt 4 polega na zmianie miejsca służbowego
sędziego:
1) na znajdujące się w wojskowym sądzie garnizonowym z siedzibą na
obszarze innego okręgu wojskowego sądu okręgowego – w przypadku
sędziego wojskowego sądu garnizonowego;
2) na znajdujące się w innym wojskowym sądzie okręgowym – w
przypadku sędziego wojskowego sądu okręgowego.
Okręg lub sąd określa sąd dyscyplinarny w wyroku.
§ 3b. W przypadku gdy określenie miejsca służbowego zgodnie z § 3a pkt 1
byłoby niecelowe z uwagi na szczególne okoliczności związane z osobą ukaranego
sędziego, sąd dyscyplinarny może określić nowe miejsce służbowe sędziego na
miejsce znajdujące się w sądzie na obszarze tego samego okręgu wojskowego sądu
okręgowego.”;
8) w art. 39a:
a) § 1 otrzymuje brzmienie:
„§1. W sprawach dyscyplinarnych sędziów sądów wojskowych orzekają:
1) w pierwszej instancji:
a) sądy dyscyplinarne przy wojskowych sądach okręgowych w składzie
trzech sędziów sądów wojskowych,
b) Sąd Najwyższy w składzie trzech sędziów Izby Dyscyplinarnej w
sprawach przewinień dyscyplinarnych wyczerpujących znamiona
umyślnych przestępstw ściganych z oskarżenia publicznego lub w
sprawach, w których Sąd Najwyższy zwrócił się z wnioskiem o
rozpoznanie sprawy dyscyplinarnej wraz z wytknięciem uchybienia;
2) w drugiej instancji – Sąd Najwyższy w składzie trzech sędziów Izby
Dyscyplinarnej.”,
b) § 2 otrzymuje brzmienie:
„§ 2. Od rozpoznania spraw wymienionych w § 1 pkt 1 lit. a jest
wyłączony sąd dyscyplinarny, w okręgu którego pełni służbę sędzia objęty
postępowaniem dyscyplinarnym.”,
c) uchyla się § 3,
d) § 4 otrzymuje brzmienie:
„§ 4. Jeżeli z powodu wyłączenia sędziów rozpoznanie sprawy w danym
sądzie dyscyplinarnym nie jest możliwe i nie ma również możliwości
przekazania tej sprawy innemu równorzędnemu sądowi dyscyplinarnemu,
Sąd Najwyższy - Izba Dyscyplinarna przekazuje
sprawę do rozpoznania odpowiedniemu sądowi dyscyplinarnemu
ustanowionemu dla sędziów sądów powszechnych.”;
9) po art. 39a dodaje się art. 39b–39d w brzmieniu:
„Art. 39b. § 1. Minister Sprawiedliwości powierza obowiązki sędziego sądu
dyscyplinarnego przy wojskowym sądzie okręgowym sędziemu sądu wojskowego
posiadającemu co najmniej 10-letni staż pracy na stanowisku sędziego, po
zasięgnięciu opinii Krajowej Rady Sądownictwa.
§ 2. Wykonywanie obowiązków sędziego sądu dyscyplinarnego przy
wojskowym sądzie okręgowym jest niezależne od wykonywania obowiązków
służbowych związanych z zajmowanym przez sędziego miejscem służbowym.
§ 3. Kadencja sędziego sądu dyscyplinarnego przy wojskowym sądzie
okręgowym trwa sześć lat.
§ 4. Po upływie kadencji sędzia sądu dyscyplinarnego przy wojskowym sądzie
okręgowym może brać udział w rozpoznawaniu sprawy rozpoczętej wcześniej z
jego udziałem, do czasu jej zakończenia.
§ 5. Kadencja sędziego sądu dyscyplinarnego przy wojskowym sądzie
okręgowym wygasa przed jej upływem w przypadku:
1) rozwiązania albo wygaśnięcia stosunku służbowego sędziego;
2) przejścia albo przeniesienia sędziego w stan spoczynku;
3) ukarania sędziego karą dyscyplinarną określoną w art. 39 § 1 pkt 2–4.
Art. 39c. § 1. Prezesa sądu dyscyplinarnego przy wojskowym sądzie
okręgowym powołuje spośród sędziów sądu dyscyplinarnego Prezes Sądu
Najwyższego kierujący pracą Izby Dyscyplinarnej. Kadencja prezesa sądu
dyscyplinarnego przy wojskowym sądzie okręgowym trwa trzy lata.
§ 2. Prezes sądu dyscyplinarnego przy wojskowym sądzie okręgowym może
być odwołany przez Prezesa Sądu Najwyższego kierującego pracą Izby
Dyscyplinarnej w toku kadencji w przypadku:
1) rażącego lub uporczywego niewywiązywania się z obowiązków służbowych;
2) gdy dalsze pełnienie funkcji z innych powodów nie da się pogodzić z dobrem
wymiaru sprawiedliwości;
3) złożenia rezygnacji z pełnionej funkcji.
§ 3. W razie nieobecności prezesa sądu dyscyplinarnego jego obowiązki pełni
najstarszy służbą sędzia sądu dyscyplinarnego przy wojskowym sądzie okręgowym.
§ 4. Prezes wojskowego sądu okręgowego zapewnia odpowiednie warunki
lokalowe i techniczne oraz obsługę administracyjno-finansową sądu
dyscyplinarnego.
Art. 39d. Minister Sprawiedliwości w porozumieniu z Ministrem Obrony
Narodowej określa, w drodze rozporządzenia, liczbę sędziów w sądach
dyscyplinarnych przy wojskowych sądach okręgowych, kierując się względami
organizacyjnymi oraz potrzebą zapewnienia sprawnego postępowania w sprawach
dyscyplinarnych.”;
10) art. 40 otrzymuje brzmienie:
„Art. 40. § 1. Oskarżycielem przed sądem dyscyplinarnym w sprawach
sędziów wojskowych sądów okręgowych, a także prezesów oraz zastępców
prezesów wojskowych sądów garnizonowych jest Rzecznik Dyscyplinarny Sędziów
Sądów Wojskowych, zaś w sprawach pozostałych sędziów – Zastępca Rzecznika
Dyscyplinarnego Sędziów Sądów Wojskowych.
§ 2. Rzecznika Dyscyplinarnego Sędziów Sądów Wojskowych oraz Zastępcę
Rzecznika Dyscyplinarnego Sędziów Sądów Wojskowych powołuje na czteroletnią
kadencję Minister Sprawiedliwości, po uzyskaniu opinii Ministra Obrony
Narodowej i Krajowej Rady Sądownictwa.
§ 3. Jeżeli Minister Obrony Narodowej i Krajowa Rada Sądownictwa w
terminie trzydziestu dni od dnia przedstawienia przez Ministra Sprawiedliwości
zamiaru powołania Rzecznika Dyscyplinarnego Sędziów Sądów Wojskowych oraz
Zastępcy Rzecznika Dyscyplinarnego Sędziów Sądów Wojskowych, nie przedstawi
opinii, Minister Sprawiedliwości powołuje ich bez opinii.
§ 4. Rzecznik Dyscyplinarny Sędziów Sądów Wojskowych oraz Zastępca
Rzecznika Dyscyplinarnego Sędziów Sądów Wojskowych działają przy Krajowej
Radzie Sądownictwa, która zapewnia im obsługę administracyjną przez utworzenie
odrębnej komórki organizacyjnej w ramach Biura Rady.
§ 5. Rzecznik Dyscyplinarny Sędziów Sądów Wojskowych oraz Zastępca
Rzecznika Dyscyplinarnego Sędziów Sądów Wojskowych wykonują swoje
obowiązki do czasu powołania osób pełniących te funkcje w kolejnej kadencji.
§ 6. Obwiniony może ustanowić obrońcę spośród sędziów sądów
wojskowych, prokuratorów, adwokatów lub radców prawnych.”;
11) po art. 40 dodaje się art. 40a i art. 40b w brzmieniu:
„Art. 40a. Jeżeli ustawa nie stanowi inaczej przepisy o Rzeczniku
Dyscyplinarnym Sędziów Sądów Wojskowych stosuje się odpowiednio do
Zastępcy Rzecznika Dyscyplinarnego Sędziów Sądów Wojskowych oraz do
Rzecznika Dyscyplinarnego Ministra Sprawiedliwości.
Art. 40b. § 1. Minister Sprawiedliwości może powołać Rzecznika
Dyscyplinarnego Ministra Sprawiedliwości do prowadzenia określonej sprawy
sędziego sądu wojskowego. Powołanie Rzecznika Dyscyplinarnego Ministra
Sprawiedliwości wyłącza innego rzecznika od podejmowania czynności w sprawie.
§ 2. Rzecznik Dyscyplinarny Ministra Sprawiedliwości jest powoływany
spośród prokuratorów każdorazowo wskazanych przez Prokuratora Krajowego. W
uzasadnionych przypadkach, w szczególności śmierci lub przedłużającej się
przeszkody w pełnieniu funkcji Rzecznika Dyscyplinarnego Ministra
Sprawiedliwości, Minister Sprawiedliwości wyznacza w miejsce tej osoby innego
prokuratora spośród wskazanych przez Prokuratora Krajowego.
§ 3. Rzecznik Dyscyplinarny Ministra Sprawiedliwości może wszcząć
postępowanie na wniosek Ministra Sprawiedliwości albo wstąpić do toczącego się
postępowania.
§ 4. Wyznaczenie Rzecznika Dyscyplinarnego Ministra Sprawiedliwości jest
równoznaczne z żądaniem podjęcia postępowania wyjaśniającego albo
postępowania dyscyplinarnego.
§ 5. Wyznaczenie Rzecznika Dyscyplinarnego Ministra Sprawiedliwości
wygasa z chwilą uprawomocnienia się orzeczenia o odmowie wszczęcia
postępowania dyscyplinarnego, umorzeniu postępowania dyscyplinarnego albo
uprawomocnienia się orzeczenia kończącego postępowanie dyscyplinarne.
Wygaśnięcie funkcji Rzecznika Dyscyplinarnego Ministra Sprawiedliwości nie stoi
na przeszkodzie ponownemu wyznaczeniu przez Ministra Sprawiedliwości
rzecznika w tej samej sprawie.”;
12) w art. 41:
a) § 1 otrzymuje brzmienie:
„§ 1. Rzecznik Dyscyplinarny Sędziów Sądów Wojskowych podejmuje
czynności dyscyplinarne na żądanie Krajowej Rady Sądownictwa, Ministra
Sprawiedliwości, Ministra Obrony Narodowej, prezesów właściwych sądów
wojskowych, kolegium, a także z własnej inicjatywy, po wstępnym ustaleniu
okoliczności koniecznych dla stwierdzenia znamion przewinienia
dyscyplinarnego. Rzecznik Dyscyplinarny Sędziów Sądów Wojskowych w
zakresie prowadzenia postępowania wyjaśniającego jest związany wskazaniem
organu uprawnionego. Czynności wyjaśniające powinny być przeprowadzone
w terminie trzydziestu dni od dnia podjęcia pierwszej czynności przez
Rzecznika Dyscyplinarnego Sędziów Sądów Wojskowych.”,
b) uchyla się § 2–5;
13) w art. 41a § 3 otrzymuje brzmienie:
„§ 3. Od wydanego w pierwszej instancji wyroku sądu dyscyplinarnego oraz
postanowienia i zarządzenia zamykających drogę do wydania wyroku przysługuje
odwołanie obwinionemu i Rzecznikowi Dyscyplinarnemu Sędziów Sądów
Wojskowych, a także Krajowej Radzie Sądownictwa, Ministrowi Sprawiedliwości
oraz Ministrowi Obrony Narodowej, którym doręcza się odpis orzeczenia.”;
14) po art. 41a dodaje się art. 41aa w brzmieniu:
„Art. 41aa. § 1. Sąd dyscyplinarny, uznając na podstawie materiału zebranego
przez Rzecznika Dyscyplinarnego Sędziów Sądów Wojskowych, że okoliczności
czynu i wina obwinionego nie budzą wątpliwości, a wystarczające będzie
wymierzenie kar określonych w art. 39 § 1 pkt 1–3, może wydać wyrok nakazowy.
§ 2. Wyrok nakazowy wydaje sąd dyscyplinarny w składzie jednego sędziego.
§ 3. Wyrokiem nakazowym, karę, o której mowa w art. 39 § 1 pkt 2a, orzeka
się w wymiarze od 5 do 10% wynagrodzenia na okres od sześciu miesięcy do roku.
§ 4. Od wyroku nakazowego obwinionemu, Rzecznikowi Dyscyplinarnemu
Sędziów Sądów Wojskowych, Krajowej Radzie Sądownictwa, Ministrowi
Sprawiedliwości i Ministrowi Obrony Narodowej służy sprzeciw.
§ 5. Sprzeciw wnosi się do sądu dyscyplinarnego, który wydał wyrok
nakazowy, w terminie zawitym siedmiu dni od jego doręczenia.”;
15) po art. 41c dodaje się art. 41d w brzmieniu:
„Art. 41d. Minister Sprawiedliwości ma wgląd w czynności sądu
dyscyplinarnego pierwszej instancji, może zwracać uwagę na stwierdzone uchybienia,
żądać wyjaśnień oraz usunięcia skutków uchybienia; czynności te nie mogą wkraczać
w dziedzinę, w której członkowie sądów dyscyplinarnych są niezawiśli.”;
16) art. 42 otrzymuje brzmienie:
„Art. 42. § 1. Odpis prawomocnego wyroku skazującego na karę
dyscyplinarną oraz określonego w art. 39 § 5 dołącza się do akt osobowych
ukaranego.
§ 2. Po upływie pięciu lat od uprawomocnienia się wyroku orzekającego karę
przewidzianą w art. 39 § 1 pkt 1–4 oraz określonego w art. 39 § 5, Minister
Sprawiedliwości w porozumieniu z Ministrem Obrony Narodowej zarządza
usunięcie odpisu wyroku z akt osobowych, jeżeli w tym okresie nie wydano
przeciwko ukaranemu innego wyroku skazującego. W takim przypadku
dopuszczalne jest tylko jednoczesne usunięcie z akt osobowych sędziego odpisów
wszystkich wyroków.
§ 3. Prezes sądu prowadzący akta osobowe sędziego niezwłocznie zawiadamia
Ministra Sprawiedliwości o wystąpieniu okoliczności, o których mowa w § 2 zdanie
pierwsze.”;
17) w art. 58 w § 1 pkt 8 otrzymuje brzmienie:
„8) w razie ukarania prawomocnym orzeczeniem dyscyplinarnym;”;
18) w art. 70 w § 1
a) wprowadzenie do wyliczenia otrzymuje brzmienie:
„§ 1. Do sądów wojskowych, asystentów sędziów oraz ławników stosuje
się odpowiednio przepisy art. 4, art. 5, art. 8, art. 20a, art. 22b § 2, art. 37 § 8,
art. 37e § 1 i 3, art. 40, art. 41a–41d, art. 42, art. 44–52, art. 53 § 1–3, art. 54,
art. 56, art. 57 § 1 i 7 zdanie pierwsze i drugie, art. 58 § 1, 3–4a i 5–6, art. 60,
art. 65, art. 66, art. 69 § 1–2a, art. 70, art. 71, art. 73–75, art. 77 § 2–2b, 3a, 4 i
6–7, art. 78 § 1–4, art. 78a § 1–3 i 6, art. 79, art. 80 § 2d–2h i 4, art. 82a, art.
83, art. 84 § 3, art. 85, art. 86, art. 89, art. 90, art. 91 § 1, 1c–2, 6, 7 i 9–12, art.
91a, art. 92, art. 93, art. 94 § 1, 3 i 4, art. 95, art. 98 § 1 i 2, art. 99, art. 100 §
1–4, art. 101 § 2–4, art. 102, art. 104–106d, art. 106f, art. 106g, art. 108, art.
109a–109b, art. 111, art. 113 § 2–4, art. 113a–113b, art. 114 § 2–13, art. 115–
115a, art. 115c–118, art. 120–122, art. 125–128, art. 130, art. 131, art. 133, art.
133a, art. 147 § 3, art. 156, art. 159 § 1 pkt 5 i 6, art. 167, art. 169, art. 170 § 3
i art. 171–174 ustawy, o której mowa w art. 32a § 1, oraz przepisy wydane na
podstawie art. 41 § 2, art. 41e, art. 57 § 9, art. 58 § 7, art. 78 § 5, art. 78a § 7,
art. 91 § 8, art. 106e i art. 148 § 3 tej ustawy, z tym że:”,
b) pkt 7 otrzymuje brzmienie:
„7) obsada wolnych stanowisk sędziowskich, o których mowa w art. 20a § 1–
2a powołanej ustawy, następuje z uwzględnieniem potrzeb kadrowych
sądownictwa wojskowego;”.
Art. 82. W ustawie z dnia 18 grudnia 1998 r. o Instytucie Pamięci Narodowej –
Komisji Ścigania Zbrodni przeciwko Narodowi Polskiemu (Dz. U. z 2016 r. poz. 1575)
w art. 51:
1) ust. 2 i 3 otrzymują brzmienie:
„2. W sprawach dyscyplinarnych prokuratorów Instytutu Pamięci orzekają:
1) w pierwszej instancji:
a) Sąd Dyscyplinarny w Instytucie Pamięci w składzie trzech członków,
b) Sąd Najwyższy w składzie trzech sędziów Izby Dyscyplinarnej w
sprawach przewinień dyscyplinarnych wyczerpujących znamiona
umyślnych przestępstw ściganych z oskarżenia publicznego lub w
sprawach, w których wniosek złożył Sąd Najwyższy;
2) w drugiej instancji – Sąd Najwyższy w składzie trzech sędziów Izby
Dyscyplinarnej.
3. Członków sądu dyscyplinarnego pierwszej instancji dla prokuratorów
Instytutu Pamięci wybiera, w ustalonej przez siebie liczbie, na okres 4 lat,
zgromadzenie prokuratorów Głównej Komisji spośród prokuratorów Instytutu
Pamięci. Sąd dyscyplinarny pierwszej instancji wybiera ze swego grona
przewodniczącego.”;
2) dodaje się ust. 6–11 w brzmieniu:
„6. Minister Sprawiedliwości może powołać Rzecznika Dyscyplinarnego
Ministra Sprawiedliwości do prowadzenia określonej sprawy dotyczącej
prokuratora Instytutu Pamięci. Powołanie Rzecznika Dyscyplinarnego Ministra
Sprawiedliwości wyłącza innego rzecznika od podejmowania czynności w sprawie.
7. Rzecznik Dyscyplinarny Ministra Sprawiedliwości jest powoływany
spośród prokuratorów każdorazowo wskazanych przez Prokuratora Krajowego. W
uzasadnionych przypadkach, w szczególności śmierci czy przedłużającej się
przeszkody w pełnieniu funkcji Rzecznika Dyscyplinarnego Ministra
Sprawiedliwości, Minister Sprawiedliwości wyznacza w miejsce tej osoby innego
prokuratora spośród wskazanych przez Prokuratora Krajowego.
8. Rzecznik Dyscyplinarny Ministra Sprawiedliwości może wszcząć
postępowanie na wniosek Ministra Sprawiedliwości albo wstąpić do toczącego się
postępowania.
9. Wyznaczenie Rzecznika Dyscyplinarnego Ministra Sprawiedliwości jest
równoznaczne z żądaniem podjęcia postępowania wyjaśniającego albo
postępowania dyscyplinarnego.
10. Wyznaczenie Rzecznika Dyscyplinarnego Ministra Sprawiedliwości
wygasa z chwilą uprawomocnienia się orzeczenia o odmowie wszczęcia
postępowania dyscyplinarnego, umorzeniu postępowania dyscyplinarnego albo
uprawomocnienia się orzeczenia kończącego postępowanie dyscyplinarne.
Wygaśnięcie funkcji Rzecznika Dyscyplinarnego Ministra Sprawiedliwości nie stoi
na przeszkodzie ponownemu wyznaczeniu przez Ministra Sprawiedliwości
rzecznika w tej samej sprawie.
11. Minister Sprawiedliwości ma wgląd w czynności sądu dyscyplinarnego,
może zwracać uwagę na stwierdzone uchybienia, żądać wyjaśnień oraz usunięcia
skutków uchybienia; czynności te nie mogą wkraczać w dziedzinę, w której
członkowie sądów dyscyplinarnych są niezawiśli.”.
Art. 83. W ustawie z dnia 27 lipca 2001 r. – Prawo o ustroju sądów powszechnych
(Dz. U. z 2016 r. poz. 2062, 2103 i 2261 oraz z 2017 r. poz. 38, 60 i 803)
wprowadza się następujące zmiany:
1) w art. 41b dodaje się § 5 w brzmieniu:
„§ 5. Organem właściwym do rozpatrzenia skargi dotyczącej działalności
zastępcy rzecznika dyscyplinarnego sądu apelacyjnego lub zastępcy rzecznika
dyscyplinarnego sądu okręgowego jest Rzecznik Dyscyplinarny Sędziów Sądów
Powszechnych, a skargi dotyczącej działalności Rzecznika Dyscyplinarnego
Sędziów Sądów Powszechnych – Krajowa Rada Sądownictwa.”;
2) art. 41d otrzymuje brzmienie:
„Art. 41d. Skarga, w zakresie w jakim zawiera wniosek o pociągnięcie
sędziego lub asesora sądowego do odpowiedzialności dyscyplinarnej, podlega
niezwłocznie przekazaniu właściwemu rzecznikowi dyscyplinarnemu. Rzecznik, po
wstępnym ustaleniu okoliczności podniesionych w skardze, może podjąć czynności
wyjaśniające z własnej inicjatywy. O sposobie załatwienia skargi rzecznik
dyscyplinarny zawiadamia skarżącego oraz organ, który przekazał mu skargę. W
wypadku wszczęcia postępowania dyscyplinarnego i złożenia wniosku o
rozpoznanie sprawy dyscyplinarnej do sądu dyscyplinarnego, rzecznik
dyscyplinarny zawiadamia o tych czynnościach skarżącego. Przepisu art. 114 § 9, §
11 i § 13 nie stosuje się.”;
3) w art. 61 w § 1 pkt 1 otrzymuje brzmienie:
„1) posiada wyłącznie obywatelstwo polskie i korzysta z pełni praw cywilnych i
publicznych, a także nie był prawomocnie skazany za umyślne przestępstwo
ścigane z oskarżenia publicznego;”;
4) w art. 68 § 2 otrzymuje brzmienie:
„§ 2. Prawomocny wyrok sądu dyscyplinarnego o złożeniu sędziego z urzędu
oraz prawomocne orzeczenie przez sąd środka karnego w postaci pozbawienia praw
publicznych lub zakazu zajmowania stanowiska sędziego pociąga za sobą, z mocy
prawa, utratę urzędu i stanowiska sędziego; stosunek służbowy sędziego wygasa z
chwilą uprawomocnienia się orzeczenia lub wyroku.”;
5) w art. 77 w § 1 pkt 3 otrzymuje brzmienie:
„3) w Sądzie Najwyższym – na wniosek Pierwszego Prezesa Sądu Najwyższego
albo Prezesa Sądu Najwyższego kierującego pracą Izby Dyscyplinarnej w
odniesieniu do sędziów delegowanych do tej Izby.”;
6) w art. 80:
a) § 2d otrzymują brzmienie:
§ 2d. Sąd dyscyplinarny rozpoznaje wniosek o zezwolenie na
pociągnięcie sędziego do odpowiedzialności karnej w terminie czternastu dni
od dnia jego wpłynięcia do sądu dyscyplinarnego.”;
b) po § 2d dodaje się § 2da w brzmieniu:
„§ 2da. Jeżeli wniosek o zezwolenie na pociągnięcie do
odpowiedzialności karnej lub tymczasowe aresztowanie dotyczy sędziego
ujętego na gorącym uczynku zbrodni lub występku zagrożonego karą
pozbawienia wolności, której górna granica wynosi co najmniej 8 lat,
występku, o którym mowa w art. 177 § 1 Kodeksu karnego w związku z art.
178 § 1 Kodeksu karnego, a także w art. 178a § 1 lub § 4 Kodeksu karnego, i
pozostającego nadal zatrzymanym, sąd dyscyplinarny podejmuje uchwałę w
przedmiocie wniosku nie później niż przed upływem 24 godzin od jego
wpłynięcia do sądu dyscyplinarnego. Uchwała zezwalająca na pociągnięcie do
odpowiedzialności karnej lub tymczasowe aresztowanie sędziego jest
natychmiast wykonalna.”,
c) § 2e otrzymuje brzmienie:
„§ 2e. Przed wydaniem uchwały sąd dyscyplinarny wysłuchuje rzecznika
dyscyplinarnego, sędziego, przedstawiciela organu lub osobę, którzy wnieśli o
zezwolenie – jeżeli się stawią. Ich niestawiennictwo, jak również
niestawiennictwo obrońcy, nie wstrzymuje rozpoznania wniosku.”;
7) w art. 81 dodaje się § 4 w brzmieniu:
„§ 4. Wyrażenie przez sędziego zgody na pociągnięcie go do
odpowiedzialności karnej w trybie określonym w § 3 wyłącza odpowiedzialność
dyscyplinarną.”;
8) po art. 82b dodaje się art. 82c w brzmieniu:
„Art. 82c. Sędzia jest obowiązany wykonywać czynności związane z
powierzonymi mu obowiązkami sędziego sądu dyscyplinarnego przy sądzie
apelacyjnym.”;
9) w art. 86:
a) § 1 otrzymuje brzmienie:
„§ 1. Sędzia nie może podejmować dodatkowego zatrudnienia, z
wyjątkiem zatrudnienia na stanowisku dydaktycznym, naukowo-dydaktycznym
lub naukowym.”,
b) po § 2 dodaje się § 2a–2c w brzmieniu:
„§ 2a. Roczny wymiar zajęć dydaktycznych sędziego, w tym zajęć na
stanowisku, o których mowa w § 1, nie może przekraczać 50 godzin
dydaktycznych.
§ 2b. Roczny wymiar zajęć dydaktycznych sędziego nie może
przekraczać 140 godzin dydaktycznych, jeżeli co najmniej ¾ tego wymiaru
stanowią zajęcia dydaktyczne w Krajowej Szkole Sądownictwa i Prokuratury
lub zajęcia dydaktyczne na wydziale prawa uniwersytetu w rozumieniu art. 3
ust. 1 ustawy z dnia 27 lipca 2005 r. – Prawo o szkolnictwie wyższym (Dz. U.
z 2016 r. poz. 1842, z późn. zm.).
§ 2c. W wyjątkowych przypadkach Minister Sprawiedliwości może
udzielić zgody na prowadzenie zajęć dydaktycznych w wyższym wymiarze niż
określony w § 2a i § 2b. Wniosek w tej sprawie składa się do Ministra
Sprawiedliwości, informując jednocześnie prezesa właściwego sądu o jego
złożeniu. Minister Sprawiedliwości podejmuje decyzję w przedmiocie wniosku
w terminie 30 dni od dnia jego złożenia.”,
b) § 4 otrzymuje brzmienie:
„§ 4. O zamiarze podjęcia dodatkowego zatrudnienia, o którym mowa w
§ 1, a także o podjęciu innego zajęcia lub sposobu zarobkowania, w tym zajęć
dydaktycznych innych niż wykonywane na stanowisku określonym w § 1,
sędzia sądu apelacyjnego oraz sędzia sądu okręgowego zawiadamia prezesa
właściwego sądu, a prezesi tych sądów – Ministra Sprawiedliwości, na co
najmniej 14 dni przed rozpoczęciem dodatkowego zatrudnienia, podjęciem
innego zajęcia lub sposobu zarobkowania. Sędzia sądu rejonowego kieruje
zawiadomienie, o którym mowa w zdaniu pierwszym, do prezesa właściwego
sądu okręgowego.”,
c) § 5 otrzymuje brzmienie:
„§ 5. Prezes właściwego sądu w stosunku do sędziego, a Minister
Sprawiedliwości w stosunku do prezesa sądu apelacyjnego i prezesa sądu
okręgowego może sprzeciwić się podjęciu lub wykonywaniu dodatkowego
zatrudnienia, o którym mowa w § 1, jeżeli uzna, że wykonywanie tych
czynności będzie utrudniało pełnienie obowiązków sędziego, osłabiało
zaufanie do jego bezstronności lub przynosiło ujmę godności urzędu
sędziego.”,
d) po § 5 dodaje się § 5a w brzmieniu:
„§ 5a. Jeżeli zawiadomienie o zamiarze podjęcia dodatkowego
zatrudnienia, o którym mowa w § 1, a także o podjęciu innego zajęcia lub
sposobu zarobkowania nastąpiło po upływie terminu, o którym mowa w § 4,
sędzia może podjąć dodatkowe zatrudnienie, inne zajęcie lub sposób
zarobkowania jeśli organ, o którym mowa w § 5, udzielił na to zgody.”,
e) dodaje się § 7 w brzmieniu:
„§ 7. Przepisów § 2a i § 2b nie stosuje się do sędziów, którzy przeszli w
stan spoczynku. Sędziowie przeniesieni w stan spoczynku z powodu
niezdolności do pełnienia obowiązków sędziego nie mogą podejmować
dodatkowego zatrudnienia, o którym mowa w § 1, a także podejmować innego
zajęcia lub sposobu zarobkowania.”;
10) w art. 91a § 6 otrzymuje brzmienie:
„§ 6. Okres pracy, o którym mowa w § 3, ulega wydłużeniu o trzy lata w razie
ukarania sędziego w tym czasie karą dyscyplinarną inną niż kara upomnienia,
trzykrotnego wytknięcia uchybienia, o którym mowa w art. 40 lub trzykrotnego
zwrócenia uwagi w trybie określonym w art. 37 § 4.”;
11) w art. 104 w § 3 po pkt 2 dodaje się pkt 2a w brzmieniu:
„2a) obniżenia uposażenia sędziego o 5%–20% na okres od sześciu miesięcy do
dwóch lat;”;
12) w art. 106zd:
a) po § 6 dodaje się § 6a w brzmieniu:
„§ 6a. Jeżeli wniosek o zezwolenie na pociągnięcie do odpowiedzialności
karnej lub tymczasowe aresztowanie dotyczy asesora sądowego ujętego na
gorącym uczynku zbrodni lub występku zagrożonego karą pozbawienia
wolności, której górna granica wynosi co najmniej 8 lat, występku, o którym
mowa w art. 177 § 1 Kodeksu karnego w związku z art. 178 § 1 Kodeksu
karnego, a także w art. 178a § 1 lub § 4 Kodeksu karnego, i pozostającego
nadal zatrzymanym, sąd dyscyplinarny podejmuje uchwałę w przedmiocie
wniosku nie później niż przed upływem 24 godzin od jego wpłynięcia do sądu
dyscyplinarnego. Uchwała zezwalająca na pociągnięcie do odpowiedzialności
karnej lub tymczasowe aresztowanie asesora sądowego jest natychmiast
wykonalna.”,
b) § 7 otrzymuje brzmienie:
„§ 7. Przed wydaniem uchwały sąd dyscyplinarny wysłuchuje rzecznika
dyscyplinarnego, asesora sądowego, przedstawiciela organu lub osobę, którzy
wnieśli o zezwolenie – jeżeli się stawią. Ich niestawiennictwo, jak również
niestawiennictwo obrońcy, nie wstrzymuje rozpoznania wniosku.”;
13) w art. 108:
a) uchyla się § 3,
b) dodaje się § 5 w brzmieniu:
„§ 5. Przedawnienie dyscyplinarne nie biegnie w czasie postępowania
dyscyplinarnego, począwszy od dnia złożenia wniosku do sądu
dyscyplinarnego do dnia prawomocnego zakończenia postępowania
dyscyplinarnego. Nie dotyczy to przypadku, gdy przedmiotem wniosku jest
pociągnięcie sędziego do odpowiedzialności dyscyplinarnej za wykroczenie
lub wykroczenie skarbowe.”;
14) w art. 109:
a) uchyla się § 2;
b) po § 3 dodaje się § 3a i § 3b w brzmieniu:
„§ 3a. Kara określona w § 1 pkt 4 polega na zmianie miejsca służbowego
sędziego:
1) na znajdujące się w sądzie rejonowym z siedzibą na obszarze innej
apelacji – w przypadku sędziego sądu rejonowego;
2) na znajdujące się w sądzie okręgowym z siedzibą na obszarze innej
apelacji – w przypadku sędziego sądu okręgowego;
3) na znajdujące się w innym sądzie apelacyjnym – w przypadku sędziego
sądu apelacyjnego.
Okręg, apelację lub sąd określa sąd dyscyplinarny w wyroku.
§ 3b. W przypadku gdy określenie miejsca służbowego zgodnie z § 3a
pkt 1 lub 2 byłoby niecelowe z uwagi na szczególne okoliczności związane z
osobą ukaranego sędziego, sąd dyscyplinarny może określić nowe miejsce
służbowe sędziego na miejsce znajdujące się w sądzie na obszarze tej samej
apelacji.”;
15) po art. 109 dodaje się art. 109a i 109b w brzmieniu:
„Art. 109a. § 1. Prawomocny wyrok skazujący sądu dyscyplinarnego podaje
się do wiadomości publicznej.
§ 2. Sąd dyscyplinarny może odstąpić od podania wyroku do wiadomości
publicznej, jeżeli jest to zbędne dla realizacji celów postępowania dyscyplinarnego
lub konieczne dla ochrony słusznego interesu prywatnego.
§ 3. Prawomocny wyrok uniewinniający sądu dyscyplinarnego podaje się do
wiadomości publicznej na wniosek obwinionego sędziego złożony do sądu
dyscyplinarnego pierwszej instancji, nie później niż przed upływem czternastu dni
od dnia uprawomocnienia się wyroku.
§ 4. Wyrok sądu dyscyplinarnego podaje się do wiadomości publicznej
poprzez zamieszczenie go na stronie internetowej Sądu Najwyższego.
Zamieszczeniu podlega sentencja wyroku, z wyłączeniem danych dotyczących
tożsamości osoby fizycznej lub innej osoby, jeżeli jest to konieczne dla ochrony
słusznych interesów tych osób.
Art. 109b. O prawomocnym przeniesieniu sędziego na inne miejsce służbowe i
o złożeniu sędziego z urzędu Minister Sprawiedliwości obwieszcza w Dzienniku
Urzędowym Rzeczypospolitej Polskiej „Monitor Polski".”;
16) w art. 110:
a) § 1 otrzymuje brzmienie:
„§ 1. W sprawach dyscyplinarnych sędziów orzekają:
1) w pierwszej instancji:
a) sądy dyscyplinarne przy sądach apelacyjnych w składzie trzech
sędziów;
b) Sąd Najwyższy w składzie trzech sędziów Izby Dyscyplinarnej w
sprawach przewinień dyscyplinarnych wyczerpujących znamiona
umyślnych przestępstw ściganych z oskarżenia publicznego lub w
sprawach, w których Sąd Najwyższy zwrócił się z wnioskiem o
rozpoznanie sprawy dyscyplinarnej wraz z wytknięciem uchybienia;
2) w drugiej instancji – Sąd Najwyższy w składzie trzech sędziów Izby
Dyscyplinarnej.”,
b) § 3 otrzymuje brzmienie:
„§ 3. Od rozpoznania spraw wymienionych w § 1 pkt 1 lit. a jest
wyłączony sąd dyscyplinarny, w okręgu którego pełni służbę sędzia objęty
postępowaniem dyscyplinarnym. Sąd dyscyplinarny właściwy do rozpoznania
sprawy wyznacza Prezes Sądu Najwyższego kierujący pracą Izby
Dyscyplinarnej na wniosek rzecznika dyscyplinarnego.
c) uchyla się § 4;
17) po art. 110 dodaje się art. 110a–110c w brzmieniu:
„Art. 110a. § 1. Minister Sprawiedliwości powierza obowiązki sędziego sądu
dyscyplinarnego przy sądzie apelacyjnym sędziemu sądu powszechnego
posiadającemu co najmniej 10-letni staż pracy na stanowisku sędziego, po
zasięgnięciu opinii Krajowej Rady Sądownictwa.
§ 2. Wykonywanie obowiązków sędziego sądu dyscyplinarnego przy sądzie
apelacyjnym jest niezależne od wykonywania obowiązków służbowych związanych
z zajmowanym przez sędziego miejscem służbowym.
§ 3. Kadencja sędziego sądu dyscyplinarnego przy sądzie apelacyjnym trwa
sześć lat.
§ 4. Po upływie kadencji sędzia sądu dyscyplinarnego przy sądzie
apelacyjnym może brać udział w rozpoznawaniu sprawy rozpoczętej wcześniej z
jego udziałem, do czasu jej zakończenia.
§ 5. Kadencja sędziego sądu dyscyplinarnego przy sądzie apelacyjnym wygasa
przed jej upływem w przypadku:
1) rozwiązania albo wygaśnięcia stosunku służbowego sędziego;
2) przejścia albo przeniesienia sędziego w stan spoczynku;
3) ukarania sędziego karą dyscyplinarną określoną w art. 109 § 1 pkt 2–4.
Art. 110b. § 1. Prezesa sądu dyscyplinarnego przy sądzie apelacyjnym
powołuje spośród sędziów sądu dyscyplinarnego Prezes Sądu Najwyższego
kierujący pracą Izby Dyscyplinarnej. Kadencja Prezesa sądu dyscyplinarnego trwa
trzy lata.
§ 2. Prezes sądu dyscyplinarnego przy sądzie apelacyjnym może być
odwołany przez Prezesa Sądu Najwyższego kierującego pracą Izby Dyscyplinarnej
w toku kadencji w przypadku:
1) rażącego lub uporczywego niewywiązywania się z obowiązków służbowych;
2) gdy dalsze pełnienie funkcji z innych powodów nie da się pogodzić z dobrem
wymiaru sprawiedliwości;
3) złożenia rezygnacji z pełnionej funkcji.
§ 3. W razie nieobecności prezesa sądu dyscyplinarnego przy sądzie
apelacyjnym jego obowiązki pełni najstarszy służbą sędzia tego sądu.
§ 4. Prezes sądu apelacyjnego zapewnia odpowiednie warunki lokalowe i
techniczne oraz obsługę administracyjno-finansową sądu dyscyplinarnego.
Art. 110c. Minister Sprawiedliwości określa, w drodze rozporządzenia, liczbę
sędziów w sądach dyscyplinarnych przy sądach apelacyjnych, kierując się
względami organizacyjnymi oraz potrzebą zapewnienia sprawnego postępowania w
sprawach dyscyplinarnych.”;
18) art. 112 otrzymuje brzmienie:
„Art. 112. § 1. Oskarżycielami przed sądem dyscyplinarnym są: Rzecznik
Dyscyplinarny Sędziów Sądów Powszechnych oraz Zastępcy Rzecznika
Dyscyplinarnego Sędziów Sądów Powszechnych działający przy Krajowej Radzie
Sądownictwa, a także zastępcy rzecznika dyscyplinarnego działający przy sądach
apelacyjnych i zastępcy rzecznika dyscyplinarnego działający przy sądach
okręgowych.
§ 2. W sprawach sędziów sądów apelacyjnych oraz prezesów i wiceprezesów
sądów apelacyjnych i sądów okręgowych oskarżycielami przed sądem
dyscyplinarnym są: Rzecznik Dyscyplinarny Sędziów Sądów Powszechnych oraz
Zastępcy Rzecznika Dyscyplinarnego Sędziów Sądów Powszechnych. W sprawach
pozostałych sędziów sądów okręgowych, a także prezesów oraz wiceprezesów
sądów rejonowych uprawnionym oskarżycielem jest zastępca rzecznika
dyscyplinarnego działający przy sądzie apelacyjnym, a w pozostałych sprawach
sędziów sądów rejonowych oraz asesorów sądowych – zastępca rzecznika
dyscyplinarnego działający przy sądzie okręgowym.
§ 3. Rzecznika Dyscyplinarnego Sędziów Sądów Powszechnych oraz dwóch
Zastępców Rzecznika Dyscyplinarnego Sędziów Sądów Powszechnych powołuje
Minister Sprawiedliwości na czteroletnią kadencję.
§ 4. Krajowa Rada Sądownictwa zapewnia obsługę administracyjną Rzecznika
Dyscyplinarnego Sędziów Sądów Powszechnych oraz Zastępców Rzecznika
Dyscyplinarnego Sędziów Sądów Powszechnych przez utworzenie odrębnej
komórki organizacyjnej w ramach Biura Rady.
§ 5. Zastępcy Rzecznika Dyscyplinarnego Sędziów Sądów Powszechnych
oraz zastępcy rzecznika dyscyplinarnego działający przy sądach apelacyjnych i
zastępcy rzecznika dyscyplinarnego działający przy sądach okręgowych wykonują
swoje obowiązki do czasu powołania osób pełniących te funkcje w kolejnej
kadencji.
§ 6. Zgromadzenie ogólne sędziów okręgu, najpóźniej w terminie miesiąca
przed zakończeniem kadencji zastępcy rzecznika dyscyplinarnego działającego przy
sądzie okręgowym, przedstawia Rzecznikowi Dyscyplinarnemu Sędziów Sądów
Powszechnych trzech kandydatów na to stanowisko, którzy uzyskali najwyższą
liczbę głosów wybranych na tym samym zgromadzeniu.
§ 7. Każdy sędzia uczestniczący w głosowaniu nad wyborem kandydatów, o
których mowa § 6, może oddać tylko jeden głos na wybranego przez siebie
kandydata. Głosowanie jest tajne.
§ 8. Jeżeli po przeprowadzeniu głosowania, o którym mowa w § 7, ze względu
na podział głosów, nie jest możliwe wyłonienie trzech kandydatów przeprowadza
się ponowne głosowanie z udziałem kandydatów, którzy uzyskali kolejno
najwyższą równą liczbę głosów. Przepis § 7 stosuje się.
§ 9. Przewodniczący zgromadzenia ogólnego sędziów okręgu przedstawia
Rzecznikowi Dyscyplinarnemu Sędziów Sądów Powszechnych protokół
posiedzenia wskazujący wybranych kandydatów na zastępcę rzecznika
dyscyplinarnego działającego przy sądzie okręgowym, niezwłocznie po ich
wyłonieniu.
§ 10. W przypadku gdy kadencja zastępcy rzecznika dyscyplinarnego
działającego przy sądzie okręgowym wygasła przed jej upływem przepis § 6 stosuje
się odpowiednio, z tym że termin do przedstawienia kandydatów na to stanowisko
wynosi dwa miesiące od dnia wygaśnięcia tej kadencji. Przepisy § 7–9 stosuje się.
§ 11. Rzecznik Dyscyplinarny Sędziów Sądów Powszechnych powołuje
jednego z kandydatów przedstawionych w trybie § 6 i 10 do pełnienia funkcji
zastępcy rzecznika dyscyplinarnego sądu okręgowego na czteroletnią kadencję.
§ 12. Jeżeli kandydaci nie zostaną przedstawieni w wymaganej liczbie lub
terminie określonych w § 6 i 10, Rzecznik Dyscyplinarny Sędziów Sądów
Powszechnych powierza obowiązki zastępcy rzecznika dyscyplinarnego
działającego przy sądzie okręgowym sędziemu przez siebie wybranemu.
§ 10. Przepisy § 6–12 stosuje się odpowiednio do wyboru i powołania
zastępcy rzecznika dyscyplinarnego działającego przy sądzie apelacyjnym.”;
19) po art. 112 dodaje się art. 112a–112d w brzmieniu:
„Art. 112a. Jeżeli ustawa nie stanowi inaczej przepisy o Rzeczniku
Dyscyplinarnym Sędziów Sądów Powszechnych stosuje się odpowiednio do
Zastępców Rzecznika Dyscyplinarnego Sędziów Sądów Powszechnych, Rzecznika
Dyscyplinarnego Ministra Sprawiedliwości, a także do zastępcy rzecznika
dyscyplinarnego działającego przy sądzie apelacyjnym i zastępcy rzecznika
dyscyplinarnego działającego przy sądzie okręgowym.
Art. 112b. § 1. Rzecznik Dyscyplinarny Sędziów Sądów Powszechnych oraz
Zastępca Rzecznika Dyscyplinarnego Sędziów Sądów Powszechnych może przejąć
sprawę prowadzoną przez zastępcę rzecznika dyscyplinarnego działającego przy
sądzie okręgowym, a także przekazać temu rzecznikowi sprawę do prowadzenia.
§ 2. W razie niemożności prowadzenia sprawy przez właściwego zastępcę
rzecznika dyscyplinarnego działającego przy sądzie okręgowym Rzecznik
Dyscyplinarny Sędziów Sądów Powszechnych, wyznacza do jej prowadzenia
zastępcę rzecznika dyscyplinarnego działającego w innym okręgu.
§ 3. Przepisy § 1 i 2 stosuje się odpowiednio do zastępcy rzecznika
dyscyplinarnego działającego przy sądzie apelacyjnym, z tym że przekazać sprawę
zastępcy lub wyznaczyć do jej prowadzenia innego zastępcę można tylko spośród
zastępców rzecznika dyscyplinarnego działających przy sądzie apelacyjnym.
Art. 112c. § 1. Minister Sprawiedliwości może powołać Rzecznika
Dyscyplinarnego Ministra Sprawiedliwości do prowadzenia określonej sprawy
dotyczącej sędziego. Powołanie Rzecznika Dyscyplinarnego Ministra
Sprawiedliwości wyłącza innego rzecznika od podejmowania czynności w sprawie.
§ 2. Rzecznik Dyscyplinarny Ministra Sprawiedliwości jest powoływany
spośród prokuratorów każdorazowo wskazanych przez Prokuratora Krajowego. W
uzasadnionych przypadkach, w szczególności śmierci czy niemożności pełnienia
funkcji Rzecznika Dyscyplinarnego Ministra Sprawiedliwości, Minister
Sprawiedliwości wyznacza w miejsce tej osoby innego prokuratora spośród
wskazanych przez Prokuratora Krajowego.
§ 3. Rzecznik Dyscyplinarny Ministra Sprawiedliwości może wszcząć
postępowanie na wniosek Ministra Sprawiedliwości albo wstąpić do toczącego się
postępowania.
§ 4. Wyznaczenie Rzecznika Dyscyplinarnego Ministra Sprawiedliwości jest
równoznaczne z żądaniem podjęcia postępowania wyjaśniającego albo
postępowania dyscyplinarnego.
§ 5. Wyznaczenie Rzecznika Dyscyplinarnego Ministra Sprawiedliwości
wygasa z chwilą uprawomocnienia się orzeczenia o odmowie wszczęcia
postępowania dyscyplinarnego, umorzeniu postępowania dyscyplinarnego albo
uprawomocnienia się orzeczenia kończącego postępowanie dyscyplinarne.
Wygaśnięcie funkcji Rzecznika Dyscyplinarnego Ministra Sprawiedliwości nie stoi
na przeszkodzie ponownemu wyznaczeniu przez Ministra Sprawiedliwości
rzecznika w tej samej sprawie.
Art. 112d. Minister Sprawiedliwości ma wgląd w czynności sądu
dyscyplinarnego pierwszej instancji, może zwracać uwagę na stwierdzone uchybienia,
żądać wyjaśnień oraz usunięcia skutków uchybienia; czynności te nie mogą wkraczać
w dziedzinę, w której członkowie sądów dyscyplinarnych są niezawiśli.”;
20) art. 113 otrzymuje brzmienie:
„Art. 113. § 1. Obwiniony może ustanowić obrońcę spośród sędziów,
prokuratorów, adwokatów lub radców prawnych.
§ 2. Jeżeli obwiniony nie może brać udziału w postępowaniu przed sądem
dyscyplinarnym z powodu choroby, prezes sądu dyscyplinarnego albo sąd
dyscyplinarny wyznacza, na uzasadniony wniosek obwinionego, obrońcę z urzędu
spośród adwokatów lub radców prawnych. We wniosku obwiniony jest obowiązany
wykazać poprzez złożenie zaświadczenia wystawionego przez lekarza sądowego, że
jego stan zdrowia uniemożliwia mu udział w postępowaniu dyscyplinarnym.
§ 3. W wyjątkowych przypadkach, gdy z okoliczności wynika, że niezłożenie
wniosku nastąpiło z przyczyn niezależnych od obwinionego, obrońcę z urzędu
można wyznaczyć bez wniosku, o którym mowa w § 2.
§ 4. Po ustaniu niemożności wzięcia udziału w postępowaniu dyscyplinarnym
przez obwinionego, prezes sądu dyscyplinarnego albo sąd dyscyplinarny zwalnia
obrońcę z jego obowiązków, chyba że ujawniły się inne okoliczności uzasadniające
udział obrońcy w postępowaniu.”;
21) po art. 113 dodaje się art. 113a i art. 113b w brzmieniu:
„Art. 113a. Czynności związane z wyznaczeniem obrońcy z urzędu oraz
podjęciem przez niego obrony nie tamują biegu postępowania.
Art. 113b. W sprawach uregulowanych w niniejszym rozdziale nie stosuje się
art. 117 § 2 Kodeksu postępowania karnego, chyba że ustawa nakazuje
zawiadomienie uczestnika o terminie czynności procesowej, a brak jest dowodu, że
został on o nim powiadomiony.”;
22) art. 114 otrzymuje brzmienie:
„Art. 114. § 1. Rzecznik dyscyplinarny podejmuje czynności wyjaśniające na
żądanie Ministra Sprawiedliwości, prezesa sądu apelacyjnego lub prezesa sądu
okręgowego, kolegium sądu apelacyjnego lub kolegium sądu okręgowego,
Krajowej Rady Sądownictwa, a także z własnej inicjatywy, po wstępnym ustaleniu
okoliczności koniecznych dla stwierdzenia znamion przewinienia dyscyplinarnego.
Czynności wyjaśniające powinny być przeprowadzone w terminie trzydziestu dni
od dnia podjęcia pierwszej czynności przez rzecznika dyscyplinarnego.
§ 2. Rzecznik dyscyplinarny w ramach czynności wyjaśniających może
wezwać sędziego do złożenia pisemnego oświadczenia dotyczącego przedmiotu
tych czynności, w terminie czternastu dni od dnia otrzymania wezwania. Rzecznik
dyscyplinarny może również odebrać od sędziego oświadczenie ustne. Niezłożenie
oświadczenia przez sędziego nie tamuje dalszego biegu postępowania.
§ 3. Jeżeli po przeprowadzeniu czynności wyjaśniających zachodzą podstawy
do wszczęcia postępowania dyscyplinarnego, rzecznik dyscyplinarny wszczyna
postępowanie dyscyplinarne i sporządza zarzuty dyscyplinarne na piśmie.
§ 4. Niezwłocznie po sporządzeniu zarzutów dyscyplinarnych rzecznik
dyscyplinarny doręcza je obwinionemu. Doręczając zarzuty rzecznik dyscyplinarny
wzywa obwinionego do przedstawienia na piśmie wyjaśnień i wszystkich
wniosków dowodowych, w terminie czternastu dni od dnia doręczenia zarzutów
dyscyplinarnych. W razie uchybienia temu obowiązkowi rzecznik dyscyplinarny
może pozostawić bez rozpoznania wnioski dowodowe zgłoszone przez
obwinionego po upływie tego terminu, chyba że obwiniony wykaże, iż dowód nie
był mu wcześniej znany.
§ 5. Rzecznik dyscyplinarny może także odebrać od obwinionego, a na jego
wniosek odbiera, wyjaśnienia w drodze przesłuchania.
§ 6. Niezłożenie wyjaśnień w terminie określonym w § 4 lub niestawiennictwo
na wyznaczonym przez rzecznika dyscyplinarnego terminie przesłuchania nie
tamuje dalszych czynności.
§ 7. Jednocześnie z doręczeniem zarzutów rzecznik dyscyplinarny zwraca się
do Prezesa Sądu Najwyższego kierującego pracą Izby Dyscyplinarnej o
wyznaczenie sądu dyscyplinarnego do rozpoznania sprawy w pierwszej instancji.
Prezes Sądu Najwyższego kierujący pracą Izby Dyscyplinarnej wyznacza ten sąd w
terminie siedmiu dni od dnia otrzymania wniosku.
§ 8. Po upływie terminu, o którym mowa w § 4, a w razie potrzeby po
przeprowadzeniu dalszych dowodów, rzecznik dyscyplinarny składa wniosek o
rozpoznanie sprawy dyscyplinarnej do wyznaczonego zgodnie z § 7 sądu
dyscyplinarnego. Wniosek powinien zawierać dokładne określenie czynu, który jest
przedmiotem postępowania, wykaz dowodów uzasadniających wniosek oraz
uzasadnienie.
§ 9. Jeżeli rzecznik dyscyplinarny nie znajduje podstaw do wszczęcia
postępowania dyscyplinarnego, na żądanie uprawnionego organu, wydaje
postanowienie o odmowie jego wszczęcia. Odpis postanowienia doręcza się
organowi, który złożył wniosek o wszczęcie postępowania, kolegium odpowiednio
sądu okręgowego lub apelacyjnego i obwinionemu. Odpis postanowienia doręcza
się również Ministrowi Sprawiedliwości, który w terminie trzydziestu dni może
złożyć sprzeciw. Wniesienie sprzeciwu jest równoznaczne z obowiązkiem
wszczęcia postępowania dyscyplinarnego, a wskazania Ministra Sprawiedliwości co
do dalszego toku postępowania są wiążące dla rzecznika dyscyplinarnego.
§ 10. Jeżeli postępowanie dyscyplinarne nie dostarczyło podstaw do złożenia
do sądu dyscyplinarnego wniosku o rozpoznanie sprawy dyscyplinarnej, rzecznik
dyscyplinarny wydaje postanowienie o umorzeniu postępowania dyscyplinarnego.
§ 11. W terminie siedmiu dni od dnia doręczenia postanowienia, o którym
mowa w § 10, lub postanowienia o umorzeniu postępowania dyscyplinarnego,
obwinionemu, organowi, który złożył wniosek o wszczęcie postępowania
dyscyplinarnego i właściwemu kolegium, służy zażalenie do sądu dyscyplinarnego.
§ 12. Na żądanie organu uprawnionego do wniesienia zażalenia albo
sprzeciwu rzecznik dyscyplinarny niezwłocznie przesyła lub w inny sposób
udostępnia materiały zebrane w toku czynności wyjaśniających lub postępowania
dyscyplinarnego.
§ 13. Zażalenie powinno być rozpoznane w terminie dwóch tygodni od dnia
wniesienia zażalenia do sądu.”;
23) art. 115 otrzymuje brzmienie:
„Art. 115. § 1. Sąd dyscyplinarny rozpoznaje sprawę dyscyplinarną na
rozprawie, chyba że wystarczające jest rozpoznanie sprawy na posiedzeniu.
§ 2. Doręczając stronom wezwania na rozprawę sąd dyscyplinarny wzywa
strony do złożenia wniosków dowodowych w terminie czternastu dni od dnia
doręczenia wezwania.
§ 3. Wniosek dowodowy złożony po upływie terminu, o którym mowa w § 2,
sąd dyscyplinarny może pozostawić bez rozpoznania, chyba że strona wykaże, że
wniosek nie mógł zostać złożony w terminie z przyczyn od niej niezależnych.
§ 4. Sąd dyscyplinarny wzywa obwinionego ponadto do przedstawienia w
terminie, o którym mowa w § 2, wyjaśnień na piśmie oraz do wskazania obrońcy
jeżeli go ustanowił. Niezłożenie wyjaśnień w tym terminie nie tamuje dalszego
postępowania.”;
24) po art. 115 dodaje się art. 115a–115c w brzmieniu:
„Art. 115a. § 1. Nieusprawiedliwione niestawiennictwo na rozprawie lub
posiedzeniu zawiadomionego obwinionego lub jego obrońcy nie tamuje
rozpoznania sprawy.
§ 2. Jeżeli nie można rozpoznać sprawy z powodu usprawiedliwionej
nieobecności obwinionego, a nie ma on obrońcy, sąd dyscyplinarny wyznacza mu
obrońcę z urzędu określając termin dla obrońcy do zapoznania się z materiałami
sprawy.
§ 3. Sąd dyscyplinarny prowadzi postępowanie pomimo usprawiedliwionej
nieobecności zawiadomionego obwinionego lub jego obrońcy, chyba że sprzeciwia
się temu dobro prowadzonego postępowania dyscyplinarnego.
Art. 115b. § 1. Sąd dyscyplinarny, uznając na podstawie materiału zebranego
przez rzecznika dyscyplinarnego, że okoliczności czynu i wina obwinionego nie
budzą wątpliwości, a wystarczające będzie wymierzenie kar określonych w art. 109
§ 1 pkt 1–3, może wydać wyrok nakazowy.
§ 2. Wyrok nakazowy wydaje sąd dyscyplinarny w składzie jednego sędziego.
§ 3. Wyrokiem nakazowym, karę, o której mowa w art. 109 § 1 pkt 2a, orzeka
się w wymiarze od 5 do 10% wynagrodzenia na okres od sześciu miesięcy do roku.
§ 4. Od wyroku nakazowego obwinionemu, rzecznikowi dyscyplinarnemu,
Krajowej Radzie Sądownictwa i Ministrowi Sprawiedliwości służy sprzeciw.
§ 5. Sprzeciw wnosi się do sądu dyscyplinarnego, który wydał wyrok
nakazowy, w terminie zawitym siedmiu dni od dnia jego doręczenia.
Art. 115c. Dowody uzyskane do celów postępowania karnego w trybie
określonym w art. 168b, art. 237 lub art. 237a Kodeksu postępowania karnego lub
uzyskane w wyniku stosowania kontroli operacyjnej mogą zostać wykorzystane w
postępowaniu dyscyplinarnym.”;
25) art. 121 i art. 122 otrzymują brzmienie:
„Art. 121. § 1. Od wydanego w pierwszej instancji wyroku sądu
dyscyplinarnego oraz postanowienia i zarządzenia zamykających drogę do wydania
wyroku przysługuje odwołanie obwinionemu, rzecznikowi dyscyplinarnemu, a
także Krajowej Radzie Sądownictwa i Ministrowi Sprawiedliwości. Termin do
wniesienia odwołania wynosi trzydzieści dni i biegnie dla każdego uprawnionego
od dnia doręczenia orzeczenia lub zarządzenia.
§ 2. Odwołanie powinno być rozpoznane w terminie dwóch miesięcy od dnia
wpłynięcia do sądu dyscyplinarnego drugiej instancji.
§ 3. W postępowaniu odwoławczym nie stosuje się art. 454 Kodeksu
postępowania karnego.
§ 4. Sąd odwoławczy rozpoznaje sprawę w granicach zaskarżenia, a jeżeli w
środku odwoławczym zostały wskazane zarzuty stawiane rozstrzygnięciu – również
w granicach podniesionych zarzutów, a w zakresie szerszym w wypadkach
wskazanych w art. 435, 439 § 1 i art. 455 zdanie pierwsze Kodeksu postępowania
karnego lub jeżeli stwierdzi oczywistą niesprawiedliwość orzeczenia.
§ 5. Jeżeli sąd dyscyplinarny pierwszej instancji rozpoznawał sprawę
dyscyplinarną na posiedzeniu, sąd odwoławczy również rozpoznaje odwołanie na
posiedzeniu, chyba że niezbędne dla prawidłowego rozpoznania sprawy jest
bezpośrednie przeprowadzenie na rozprawie dowodów z wyjaśnień obwinionego,
zeznań świadków, opinii biegłych lub innych istotnych dowodów.
§ 6. Sąd odwoławczy rozpoznaje sprawę dyscyplinarną na rozprawie na
podstawie dowodów znajdujących się w aktach sprawy, chyba że uzna, iż
niezbędne dla prawidłowego rozpoznania sprawy jest bezpośrednie
przeprowadzenie dowodów z wyjaśnień obwinionego, zeznań świadków, opinii
biegłych lub innych istotnych dowodów.
Art. 122. § 1. Od wyroku sądu dyscyplinarnego kasacja nie przysługuje.
§ 2. Od wyroku sądu dyscyplinarnego drugiej instancji służy odwołanie do
innego składu tego sądu, jeżeli wyrokiem tym obwinionemu wymierzono karę
złożenia sędziego z urzędu albo przeniesienia na inne miejsce służbowe pomimo
wydanego wcześniej przez sąd pierwszej instancji wyroku uniewinniającego lub
umarzającego postępowanie.
§ 3. Wyrok, o którym mowa w § 2, staje się prawomocny po bezskutecznym
upływie terminu do wniesienia odwołania do innego składu sądu dyscyplinarnego
drugiej instancji.
§ 4. Termin do wniesienia odwołania do innego składu sądu dyscyplinarnego
drugiej instancji wynosi trzydzieści dni od dnia doręczenia wyroku. Do
postępowania w sprawie odwołania do innego składu sądu dyscyplinarnego drugiej
instancji stosuje się odpowiednio przepisy dotyczące postępowania przed sądem
dyscyplinarnym drugiej instancji.”;
26) art. 124 otrzymuje brzmienie:
„Art. 124. § 1. Odpis prawomocnego wyroku skazującego na karę
dyscyplinarną oraz określonego w art. 109 § 5 dołącza się do akt osobowych
sędziego.
§ 2. Po upływie pięciu lat od uprawomocnienia się wyroku orzekającego karę
przewidzianą w art. 109 § 1 pkt 1–4 oraz określonego w art. 109 § 5 Minister
Sprawiedliwości zarządza usunięcie odpisu wyroku z akt osobowych sędziego,
jeżeli w tym okresie nie wydano przeciwko ukaranemu innego wyroku skazującego.
W takim przypadku dopuszczalne jest tylko jednoczesne usunięcie z akt osobowych
sędziego odpisów wszystkich wyroków.
§ 3. Prezes sądu prowadzący akta osobowe sędziego niezwłocznie zawiadamia
Ministra Sprawiedliwości o wystąpieniu okoliczności, o których mowa w § 2 zdanie
pierwsze.”.
Art. 84. W ustawie z dnia 24 sierpnia 2001 r. – Kodeks postępowania w sprawach o
wykroczenia (Dz. U. z 2016 r. poz. 1713 i 1948 oraz z 2017 r. poz. 708, 962, 966)
wprowadza się następujące zmiany:
1) w art. 15 § 3 otrzymuje brzmienie:
„§ 3. W sprawach, w których orzekały sądy wojskowe, uprawnienia sądu
okręgowego ma wojskowy sąd okręgowy, a uprawnienia sądu apelacyjnego ma Sąd
Najwyższy.”;
2) w art. 114 § 4 otrzymuje brzmienie:
„§ 4. W sprawach należących do właściwości sądów wojskowych w kwestii
wznowienia orzeka na posiedzeniu jednoosobowo wojskowy sąd okręgowy, a w
sprawie zakończonej orzeczeniem tego sądu orzeka Sąd Najwyższy.”.
Art. 85. W ustawie z dnia 12 maja 2011 r. o Krajowej Radzie Sądownictwa (Dz. U.
z 2016 r. poz. 976 i 2261) art. 44 ust. 1 otrzymuje brzmienie:
„1. Uczestnik postępowania może odwołać się do Sądu Najwyższego z
powodu sprzeczności uchwały Rady z prawem, o ile przepisy odrębne nie stanowią
inaczej. Odwołanie nie przysługuje w sprawach określonych w art. 3 ust. 2 pkt 2
oraz w sprawach indywidualnych dotyczących powołania do pełnienia urzędu na
stanowisku sędziego Sądu Najwyższego.”.
Art. 86. W ustawie z dnia 28 stycznia 2016 r. – Prawo o prokuraturze (Dz. U. poz.
177, z późn. zm.) wprowadza się następujące zmiany:
1) w art. 36 po § 3 dodaje się § 3a w brzmieniu:
„3a. Przepisy zarządzenia, o którym mowa w § 2, stosuje się odpowiednio do
zakresu działania sekretariatów i innych działów administracji w Głównej Komisji
oraz w oddziałowych komisjach.”;
2) w art. 45 pkt 3 otrzymuje brzmienie:
„3) wybiera członków Sądu Dyscyplinarnego przy Prokuratorze Generalnym;”;
3) w art. 47 pkt 4 otrzymuje brzmienie:
„4) wybiera członków Sądu Dyscyplinarnego przy Prokuratorze Generalnym;”;
4) w art. 93 § 4 otrzymuje brzmienie:
„§ 4. Prawomocne orzeczenie sądu dyscyplinarnego o wydaleniu ze służby
prokuratorskiej lub prawomocny wyrok sądu skazujący prokuratora za umyślne
przestępstwo ścigane z oskarżenia publicznego lub orzekający wobec prokuratora
środek karny pozbawienia praw publicznych, zakazu zajmowania stanowiska
prokuratora, degradacji lub wydalenia z zawodowej służby wojskowej, powodują z
mocy prawa utratę stanowiska prokuratora; stosunek służbowy prokuratora wygasa
z chwilą uprawomocnienia się orzeczenia lub wyroku.”;
5) w art. 106:
a) po § 1a dodaje się § 1b w brzmieniu:
„§ 1b. W szczególnie uzasadnionych przypadkach Prokurator Generalny
w uzgodnieniu z Prokuratorem Krajowym może, na wniosek naczelnego lub
centralnego organu administracji publicznej, delegować prokuratora
powszechnej jednostki organizacyjnej prokuratury, za jego zgodą, do pełnienia
obowiązków w tych organach.”,
b) § 5 otrzymuje brzmienie:
„§ 5. Do Ministerstwa Sprawiedliwości, Krajowej Szkoły Sądownictwa i
Prokuratury albo do organów, o których mowa w § 1b, może być delegowany
jedynie prokurator wyróżniający się wysokim poziomem wiedzy prawniczej
oraz wykazujący znajomość problematyki w zakresie powierzanych mu
obowiązków.”;
6) w art. 107 § 1 otrzymuje brzmienie:
„§ 1. Prokurator delegowany na podstawie art. 106 § 1 i § 1b na czas
nieokreślony lub art. 106 § 7 i 7a na okres dłuższy niż rok może być odwołany z
delegacji lub z niej ustąpić za 3-miesięcznym uprzedzeniem. Prokurator
delegowany na podstawie art. 106 § 7 na okres nie dłuższy niż rok może ustąpić z
delegacji za miesięcznym uprzedzeniem.”;
7) w art. 109 § 4 otrzymuje brzmienie:
„§ 4. Przepisy § 1 pkt 1 i 2 oraz § 2 stosuje się odpowiednio do
prokuratora Prokuratury Krajowej, który uzyskał zgodę, o której mowa w art. 121 §
2.”;
8) w art. 110 § 1 otrzymuje brzmienie:
„§ 1. Prokuratorowi delegowanemu do Ministerstwa Sprawiedliwości lub do
organów, o których mowa w art. 106 § 1b, mogą być powierzone obowiązki na
stanowiskach urzędniczych.”;
9) w art. 111 § 1 i § 2 otrzymują brzmienie:
„§ 1. Prokurator delegowany do Ministerstwa Sprawiedliwości, Krajowej
Szkoły Sądownictwa i Prokuratury, Prokuratury Krajowej lub do organów, o
których mowa w art. 106 § 1b, ma prawo do wynagrodzenia zasadniczego
przysługującego mu na zajmowanym stanowisku prokuratorskim oraz dodatku za
długoletnią pracę. W okresie delegowania prokurator otrzymuje dodatek funkcyjny.
§ 2. W okresie delegowania, ze względu na charakter pracy i zakres
wykonywanych zadań, prokuratorowi delegowanemu do Ministerstwa
Sprawiedliwości lub organów, o których mowa w art. 106 § 1b, może być
przyznany przez Prokuratora Generalnego, a prokuratorowi delegowanemu w
pozostałym zakresie – przez Prokuratora Generalnego lub Prokuratora Krajowego,
dodatek specjalny w kwocie nieprzekraczającej 40% łącznie wynagrodzenia
zasadniczego i dodatku funkcyjnego. Dodatek przyznaje się na czas określony, a w
uzasadnionych przypadkach – także na czas nieokreślony. Dodatek specjalny nie
przysługuje prokuratorowi prokuratury regionalnej delegowanemu do
Departamentu do Spraw Przestępczości Zorganizowanej i Korupcji. Łączna kwota
wynagrodzenia zasadniczego i dodatku specjalnego prokuratora prokuratury
okręgowej i prokuratora prokuratury rejonowej delegowanego do Departamentu do
Spraw Przestępczości Zorganizowanej i Korupcji nie może przekraczać
wynagrodzenia zasadniczego prokuratora prokuratury regionalnej delegowanego do
tego departamentu.”;
10) art. 112 otrzymuje brzmienie:
„Art. 112. Minister Sprawiedliwości określi, w drodze rozporządzenia, tryb
delegowania prokuratorów do Ministerstwa Sprawiedliwości, Prokuratury
Krajowej, Krajowej Szkoły Sądownictwa i Prokuratury oraz do organów, o których
mowa w art. 106 § 1b, tryb i sposób realizacji prawa do nieodpłatnego
zakwaterowania i zwrotu kosztów zamieszkania w miejscu delegowania, w tym
maksymalną wysokość zwrotu kosztów faktycznie poniesionych oraz wysokość
miesięcznego ryczałtu, przy uwzględnieniu możliwości zróżnicowania jego
wysokości w zależności od miejscowości delegowania, a także tryb i sposób
realizacji świadczeń, o których mowa w art. 109 § 1 pkt 2–6, mając na względzie
sprawność procedury delegowania oraz konieczność zapewnienia warunków do
prawidłowego wykonywania obowiązków i powierzonej prokuratorowi funkcji, jak
również konieczność zwrotu wydatków poniesionych przez prokuratora, przy
uwzględnieniu przeciętnych kosztów zakwaterowania i utrzymania się.”;
11) w art. 124 w § 12 pkt 2 otrzymuje brzmienie:
„2) wykaz funkcji pełnionych przez prokuratorów i wysokość dodatków
funkcyjnych przysługujących w związku z ich pełnieniem oraz wysokość
dodatku funkcyjnego dla prokuratorów delegowanych do Prokuratury
Krajowej, Ministerstwa Sprawiedliwości, Krajowej Szkoły Sądownictwa i
Prokuratury lub do organów, o których mowa w art. 106 § 1b, a także sposób
ich ustalania, biorąc pod uwagę zakres obowiązków, rodzaj funkcji oraz
wielkość jednostki organizacyjnej.”;
12) w art. 132:
a) po § 1 dodaje się § 1a w brzmieniu:
„§ 1a. Prokurator powołany na stanowisko sędziego Sądu Najwyższego
jest obowiązany zrzec się stanowiska prokuratora.”,
b) § 3 i 4 otrzymują brzmienie:
„§ 3. Prokurator w stanie spoczynku, który objął mandat posła lub
senatora albo został powołany na stanowisko sędziego Sądu Najwyższego, jest
obowiązany zrzec się stanu spoczynku na czas sprawowania mandatu lub
zajmowania stanowiska.
§ 4. Prokurator, który zrzekł się stanowiska z przyczyn określonych w § 1
i § 1a może powrócić na poprzednio zajmowane stanowisko prokuratora.”,
c) § 7 otrzymuje brzmienie:
„§ 7. W przypadku przewidzianym w § 3 prokurator po wygaśnięciu
mandatu posła, senatora lub zrzeczenia się urzędu sędziego Sądu Najwyższego
wraca, z mocy prawa, na poprzednio zajmowany stan spoczynku.”;
13) w art. 135 § 10–13 otrzymują brzmienie:
„§ 10. Jeżeli wniosek o zezwolenie na pociągnięcie do odpowiedzialności
karnej lub tymczasowe aresztowanie dotyczy prokuratora ujętego na gorącym
uczynku zbrodni lub występku zagrożonego karą pozbawienia wolności, której
górna granica wynosi co najmniej 8 lat, występku, o którym mowa w art. 177 § 1
Kodeksu karnego w związku z art. 178 § 1 Kodeksu karnego, a także w art. 178a §
1 lub § 4 Kodeksu karnego, i pozostającego nadal zatrzymanym, sąd dyscyplinarny
podejmuje uchwałę w przedmiocie wniosku nie później niż przed upływem 24
godzin od jego wpłynięcia do sądu dyscyplinarnego. Uchwała zezwalająca na
pociągnięcie do odpowiedzialności karnej lub tymczasowe aresztowanie
prokuratora jest natychmiast wykonalna.
§ 11. W terminie 7 dni od dnia doręczenia uchwały odmawiającej zezwolenia
na pociągnięcie prokuratora do odpowiedzialności karnej lub zastosowania wobec
niego tymczasowego aresztowania wnioskodawcy oraz rzecznikowi
dyscyplinarnemu przysługuje zażalenie do sądu dyscyplinarnego drugiej instancji.
W tym samym terminie prokuratorowi przysługuje zażalenie na uchwałę
zezwalającą na pociągnięcie go do odpowiedzialności karnej lub zastosowanie
wobec niego tymczasowego aresztowania.
§ 12. Przewodniczący składu orzekającego sądu dyscyplinarnego drugiej
instancji przesyła odpisy odwołań pozostałym podmiotom wymienionym w § 11,
którym przysługuje prawo do pisemnego ustosunkowania się do odwołania w
terminie 7 dni od dnia ich doręczenia.
§ 13. Sąd dyscyplinarny drugiej instancji orzeka na posiedzeniu z udziałem
wnioskodawcy, prokuratora, którego dotyczy wniosek, oraz rzecznika
dyscyplinarnego. Niestawiennictwo stron nie stanowi przeszkody do rozpoznania
sprawy, chyba że sąd postanowi inaczej.”;
14) w art. 142 § 5 otrzymuje brzmienie:
„§ 5. W przypadku przewinienia dyscyplinarnego lub wykroczenia mniejszej
wagi sąd dyscyplinarny może odstąpić od wymierzenia kary.”;
15) art. 145 otrzymuje brzmienie:
„Art. 145. § 1. W sprawach wskazanych w niniejszym rozdziale orzekają:
1) w pierwszej instancji:
a) Sąd Dyscyplinarny przy Prokuratorze Generalnym w składzie trzech
członków,
b) Sąd Najwyższy w składzie trzech sędziów Izby Dyscyplinarnej w
sprawach przewinień dyscyplinarnych wyczerpujących znamiona
umyślnych przestępstw ściganych z oskarżenia publicznego
2) w drugiej instancji – Sąd Najwyższy w składzie trzech sędziów Izby
Dyscyplinarnej.
§ 2. Przewodniczącego i zastępcę przewodniczącego Sądu Dyscyplinarnego
przy Prokuratorze Generalnym powołuje Prokurator Generalny na 4-letnią kadencję
spośród prokuratorów wybranych na członków tego sądu.
§ 3. Kadencja członków Sądu Dyscyplinarnego przy Prokuratorze Generalnym
rozpoczyna się z chwilą powołania przewodniczącego i trwa 4 lata.
§ 4. Członkowie Sądu Dyscyplinarnego przy Prokuratorze Generalnym są w
zakresie orzekania niezawiśli i podlegają tylko ustawom.
§ 5. Sąd Dyscyplinarny przy Prokuratorze Generalnym może orzekać na
sesjach wyjazdowych w prokuraturze regionalnej lub okręgowej, na obszarze
właściwości której obwiniony zajmuje stanowisko prokuratora, lub wyjątkowo w
innym miejscu, chyba że sprzeciwia się temu dobro wymiaru sprawiedliwości.”;
16) uchyla się art. 146;
17) art. 147 otrzymuje brzmienie:
„Art. 147. § 1. Skład Sądu Dyscyplinarnego przy Prokuratorze Generalnym
wyznacza przewodniczący według listy wszystkich członków tego sądu, zgodnie z
kolejnością wpływu spraw, z tym że w składzie sądu zasiada przynajmniej jeden
prokurator z jednostki organizacyjnej prokuratury równorzędnej do tej, w której
obwiniony pełnił służbę lub wykonywał czynności służbowe w chwili czynu.
Odstępstwo od kolejności wpływu spraw możliwe jest tylko w wypadku choroby
członka sądu lub z innej ważnej przyczyny, co należy zaznaczyć w zarządzeniu o
wyznaczeniu rozprawy lub posiedzenia. Składowi przewodniczy prokurator
wyznaczony przez przewodniczącego.
§ 2. Protokolantem może być prokurator, asesor prokuratury lub inna osoba
wyznaczona przez przewodniczącego sądu dyscyplinarnego pierwszej instancji.”;
18) w art. 148 § 5 otrzymuje brzmienie:
„§ 5. Informacje zawarte w aktach prawomocnie zakończonych postępowań
dyscyplinarnych podlegają udostępnieniu na zasadach określonych w ustawie z dnia
6 września 2001 r. o dostępie do informacji publicznej.”;
19) w art. 149:
a) § 4 otrzymuje brzmienie:
„§ 4. W razie wniesienia sprzeciwu prokurator przełożony, o którym
mowa w § 3, uchyla karę porządkową upomnienia i zawiadamia prokuratora o
uwzględnieniu sprzeciwu albo uchyla karę porządkową upomnienia i
przekazuje sprawę rzecznikowi dyscyplinarnemu w celu przeprowadzenia
postępowania wyjaśniającego albo uchyla karę porządkową upomnienia i
przekazuje sprawę za pośrednictwem rzecznika dyscyplinarnego do
rozpoznania sądowi dyscyplinarnemu pierwszej instancji.”,
b) § 6 otrzymuje brzmienie:
„§ 6. W przypadku przewidzianym w § 4 sąd dyscyplinarny pierwszej
instancji wydaje orzeczenie dyscyplinarne po wysłuchaniu rzecznika
dyscyplinarnego oraz prokuratora, któremu wymierzono karę porządkową
upomnienia, chyba że wysłuchanie nie jest możliwe.”,
c) § 8 otrzymuje brzmienie:
„§ 8. Odwołanie rozpoznaje sąd dyscyplinarny drugiej instancji.”;
20) w art. 150:
a) § 2–5 otrzymują brzmienie:
„§ 2. Prawo zawieszenia w czynnościach na okres, o którym mowa w §
1, przysługuje przełożonym dyscyplinarnym. Od decyzji o zawieszeniu w
czynnościach przysługuje odwołanie do sądu dyscyplinarnego. Od orzeczenia
sądu dyscyplinarnego odwołanie nie przysługuje.
§ 3. Zawieszenie prokuratora w czynnościach, w uzasadnionych
przypadkach, może być przedłużone na wniosek rzecznika dyscyplinarnego
przez sąd dyscyplinarny pierwszej instancji na dalszy, niezbędny okres.
§ 4. Po skierowaniu wniosku o rozpoznanie sprawy dyscyplinarnej,
decyzje w przedmiocie dalszego zawieszenia prokuratora w czynnościach na
dalszy czas oznaczony podejmuje sąd dyscyplinarny.
§ 5. Na postanowienia, o których mowa w § 3 i 4, stronom przysługuje
odwołanie, a na postanowienie, o którym mowa w § 3, odwołanie przysługuje
również przełożonemu dyscyplinarnemu.”,
b) uchyla się § 6 i 7,
c) § 8 otrzymuje brzmienie:
„§ 8. Przełożony dyscyplinarny może w każdym czasie uchylić
zawieszenie prokuratora w czynnościach.”;
21) w art. 151 § 1 otrzymuje brzmienie:
„§ 1. W przypadku prawomocnego zezwolenia na pociągnięcie prokuratora
do odpowiedzialności karnej, a także wtedy gdy został złożony do właściwego sądu
wniosek o ubezwłasnowolnienie, przełożony dyscyplinarny może zawiesić
prokuratora w czynnościach do czasu prawomocnego zakończenia postępowania.
Od decyzji o zawieszeniu w czynnościach przysługuje odwołanie do Sądu
Dyscyplinarnego przy Prokuratorze Generalnym. Od orzeczenia w przedmiocie
zawieszenia odwołanie nie przysługuje. Przełożony dyscyplinarny może w każdym
czasie uchylić zawieszenie w czynnościach.”;
22) w art. 152 § 1 otrzymuje brzmienie:
„§ 1. W przypadku gdy prokurator został zawieszony w czynnościach, Sąd
Dyscyplinarny przy Prokuratorze Generalnym na wniosek przełożonego
dyscyplinarnego może obniżyć do 50% wysokość wynagrodzenia prokuratora na
czas trwania tego zawieszenia.”;
23) po art. 153 dodaje się art. 153a i art. 153b w brzmieniu:
„Art. 153a. § 1. Minister Sprawiedliwości może powołać Rzecznika
Dyscyplinarnego Ministra Sprawiedliwości do prowadzenia określonej sprawy
dotyczącej prokuratora. Powołanie Rzecznika Dyscyplinarnego Ministra
Sprawiedliwości wyłącza innego rzecznika od podejmowania czynności
w sprawie.
§ 2. Rzecznik Dyscyplinarny Ministra Sprawiedliwości jest powoływany
spośród prokuratorów każdorazowo wskazanych przez Prokuratora Krajowego.
W uzasadnionych przypadkach, w szczególności śmierci czy przedłużającej się
przeszkody w pełnieniu funkcji Rzecznika Dyscyplinarnego Ministra
Sprawiedliwości, Minister Sprawiedliwości wyznacza w miejsce tej osoby innego
prokuratora spośród wskazanych przez Prokuratora Krajowego.
§ 3. Rzecznik Dyscyplinarny Ministra Sprawiedliwości może wszcząć
postępowanie na wniosek Ministra Sprawiedliwości albo wstąpić do toczącego się
postępowania.
§ 4. Wyznaczenie Rzecznika Dyscyplinarnego Ministra Sprawiedliwości jest
równoznaczne z żądaniem podjęcia postępowania wyjaśniającego albo
postępowania dyscyplinarnego.
§ 5. Wyznaczenie Rzecznika Dyscyplinarnego Ministra Sprawiedliwości
wygasa z chwilą uprawomocnienia się orzeczenia o odmowie wszczęcia
postępowania dyscyplinarnego, umorzeniu postępowania dyscyplinarnego albo
uprawomocnienia się orzeczenia kończącego postępowanie dyscyplinarne .
Wygaśnięcie funkcji Rzecznika Dyscyplinarnego Ministra Sprawiedliwości nie stoi
na przeszkodzie ponownemu wyznaczeniu przez Ministra Sprawiedliwości
rzecznika w tej samej sprawie.
Art. 153b. Do Rzecznika Dyscyplinarnego Ministra Sprawiedliwości stosuje
się odpowiednio przepisy o rzecznikach dyscyplinarnych.”;
24) w art. 154:
a) § 1 otrzymuje brzmienie:
„§ 1. Rzecznik dyscyplinarny wszczyna postępowanie wyjaśniające na
żądanie Prokuratora Generalnego, właściwego prokuratora regionalnego lub
okręgowego, a także z własnej inicjatywy, po wstępnym ustaleniu okoliczności
koniecznych do stwierdzenia znamion przewinienia dyscyplinarnego, a także
złożeniu przez prokuratora oświadczenia lub wyjaśnień na piśmie, chyba że ich
złożenie nie jest możliwe. W każdym przypadku wszczęcia postępowania
wyjaśniającego właściwy rzecznik niezwłocznie informuje o tym rzecznika
dyscyplinarnego Prokuratora Generalnego, który może powierzyć dalsze
prowadzenie postępowania innemu rzecznikowi. Postępowanie wyjaśniające
powinno być ukończone w terminie 30 dni od dnia podjęcia pierwszej
czynności przez rzecznika dyscyplinarnego.”,
b) § 3–5 otrzymują brzmienie:
„§ 3. W terminie 7 dni od dnia doręczenia postanowienia, o którym
mowa w § 2, organowi, który żądał podjęcia czynności dyscyplinarnych, służy
odwołanie do sądu dyscyplinarnego, chyba że Prokurator Generalny wniósł
sprzeciw.
§ 4. Po przeprowadzeniu postępowania, o którym mowa w § 1, jeżeli
zachodzą podstawy do wszczęcia postępowania dyscyplinarnego, zastępca
rzecznika dyscyplinarnego zwraca się do Prokuratora Generalnego o
wyznaczenie rzecznika dyscyplinarnego spoza okręgu regionalnego, w którym
pełni służbę prokurator, w stosunku do którego prowadzone było postępowanie
wyjaśniające, do przeprowadzenia postępowania dyscyplinarnego.
Wyznaczony rzecznik dyscyplinarny wszczyna postępowanie dyscyplinarne.
§ 5. W celu ograniczenia kręgu osób podejrzanych o popełnienie
przewinienia dyscyplinarnego zawierającego znamiona przestępstwa
ujawnienia informacji z postępowania karnego stanowiących informacje
niejawne o klauzuli tajności „poufne”, „tajne” lub „ściśle tajne” rzecznik
dyscyplinarny, w trakcie prowadzonego postępowania dyscyplinarnego, może
powołać biegłego w celu zastosowania wobec prokuratora mającego dostęp do
tych informacji, za jego zgodą, środków technicznych mających na celu
kontrolę nieświadomych reakcji organizmu.”,
c) § 8–10 otrzymują brzmienie:
„§ 8. Po upływie terminu, o którym mowa w § 7, a w razie potrzeby po
przeprowadzeniu dalszych dowodów, rzecznik dyscyplinarny składa wniosek o
rozpoznanie sprawy dyscyplinarnej do sądu dyscyplinarnego pierwszej
instancji. Wniosek powinien zawierać dokładne określenie czynu, który jest
przedmiotem postępowania, wykaz dowodów uzasadniających wniosek oraz
uzasadnienie.
§ 9. Jeżeli rzecznik dyscyplinarny nie znajduje podstaw do złożenia
wniosku o rozpoznanie sprawy dyscyplinarnej, wydaje postanowienie o
umorzeniu postępowania dyscyplinarnego. Odpis postanowienia doręcza się
Prokuratorowi Generalnemu, organowi, który żądał podjęcia czynności
dyscyplinarnych i obwinionemu.
§ 10. W terminie 7 dni od dnia doręczenia postanowienia, o którym
mowa w § 9, obwinionemu oraz organowi, który żądał podjęcia czynności
dyscyplinarnych, służy odwołanie do sądu dyscyplinarnego.”,
d) po § 10 dodaje się § 10a w brzmieniu:
„§ 10a. W przypadkach, o których mowa w § 3, Prokurator Generalny
może wnieść sprzeciw. W przypadku wniesienia sprzeciwu, wskazania
Prokuratora Generalnego do dalszego toku postępowania są wiążące dla
rzecznika dyscyplinarnego. Wniesienie sprzeciwu jest równoznaczne z
obowiązkiem wszczęcia postępowania dyscyplinarnego.”,
e) po § 11 dodaje się § 12 w brzmieniu:
„§ 12. Minister Sprawiedliwości w terminie 30 dni od dnia doręczenia
postanowienia, o którym mowa w § 3, wydanego przez Rzecznika
Dyscyplinarnego Ministra Sprawiedliwości, może zgłosić sprzeciw. Przepisu §
10 nie stosuje się. Wniesienie sprzeciwu jest równoznaczne z obowiązkiem
wszczęcia postępowania dyscyplinarnego, a wskazania Ministra
Sprawiedliwości co do dalszego toku postępowania są wiążące dla Rzecznika
Dyscyplinarnego Ministra Sprawiedliwości.”;
25) w art. 155 § 1 otrzymuje brzmienie:
„§ 1. Po wpłynięciu wniosku o rozpoznanie sprawy dyscyplinarnej
przewodniczący składu orzekającego sądu dyscyplinarnego pierwszej instancji
wyznacza rozprawę, chyba że wystarczające jest wyznaczenie posiedzenia.”;
26) w art. 156:
a) § 1 otrzymuje brzmienie:
„§ 1. Obwiniony może ustanowić obrońcę spośród prokuratorów,
sędziów, adwokatów i radców prawnych także na etapie postępowania
dyscyplinarnego prowadzonego przez rzecznika dyscyplinarnego.”;
b) dodaje się § 3–5 w brzmieniu:
„§ 3. Jeżeli obwiniony nie może brać udziału w postępowaniu przed
sądem dyscyplinarnym z powodu choroby, przewodniczący sądu
dyscyplinarnego albo sąd dyscyplinarny wyznacza, na uzasadniony wniosek
obwinionego, obrońcę z urzędu spośród adwokatów lub radców prawnych. We
wniosku obwiniony jest obowiązany wykazać, w szczególności poprzez
złożenie zaświadczenia wystawionego przez lekarza sądowego, że jego stan
zdrowia uniemożliwia mu udział w postępowaniu dyscyplinarnym.
§ 4. W wyjątkowych przypadkach, gdy z okoliczności wynika, że
niezłożenie wniosku nastąpiło z przyczyn niezależnych od obwinionego,
obrońcę z urzędu można wyznaczyć bez wniosku, o którym mowa w § 3.
§ 5. Po ustaniu niemożności wzięcia udziału w postępowaniu
dyscyplinarnym przez obwinionego, prezes sądu dyscyplinarnego albo sąd
dyscyplinarny zwalnia obrońcę z jego obowiązków, chyba że ujawniły się inne
okoliczności uzasadniające udział obrońcy w postępowaniu.”;
27) po art. 158 dodaje się art. 158a i art. 158b w brzmieniu:
„Art. 158a. § 1. Sąd dyscyplinarny, uznając na podstawie materiału zebranego
przez rzecznika dyscyplinarnego, że okoliczności czynu i wina obwinionego nie
budzą wątpliwości, a wystarczające będzie wymierzenie kar określonych w art. 142
§ 1 pkt 1–3, może wydać wyrok nakazowy.
§ 2. Wyrok nakazowy wydaje sąd dyscyplinarny w składzie jednoosobowym.
§ 3. Od wyroku nakazowego Prokuratorowi Generalnemu, obwinionemu i
rzecznikowi dyscyplinarnemu służy sprzeciw.
§ 4. Sprzeciw wnosi się do sądu dyscyplinarnego, który wydał wyrok
nakazowy, w terminie zawitym siedmiu dni od dnia jego doręczenia.
Art. 158bc. Dowody uzyskane do celów postępowania karnego w trybie
określonym w art. 168b, art. 237 lub art. 237a Kodeksu postępowania karnego lub
uzyskane w wyniku stosowania kontroli operacyjnej mogą zostać wykorzystane w
postępowaniu dyscyplinarnym.”;
28) w art. 159 wyraz „wyrok” zastępuje się wyrazem „orzeczenie”;
29) w art. 160:
a) § 1 otrzymuje brzmienie:
„§ 1. Uzasadnienie orzeczenia Sądu Dyscyplinarnego przy Prokuratorze
Generalnym sporządza się na piśmie na wniosek Prokuratora Generalnego,
rzecznika dyscyplinarnego, lub obwinionego w terminie 21 dni od dnia jego
otrzymania. W szczególnie uzasadnionych przypadkach przewodniczący tego
sądu może przedłużyć termin sporządzenia uzasadnienia na czas oznaczony.”;
b) § 3 otrzymuje brzmienie:
„§ 3. Uzasadnienie orzeczenia wydanego przez Sąd Dyscyplinarny przy
Prokuratorze Generalnym podpisuje członek-sprawozdawca. W przypadku
zgłoszenia zdania odrębnego uzasadnienie podpisują wszyscy członkowie
składu orzekającego.”;
30) po art. 160 dodaje się art. 160a w brzmieniu:
„Art. 160a. § 1. Prawomocny wyrok skazujący sądu dyscyplinarnego podaje
się do wiadomości publicznej.
§ 2. Sąd dyscyplinarny może odstąpić od podania wyroku do wiadomości
publicznej, jeżeli jest to zbędne dla realizacji celów postępowania dyscyplinarnego
lub konieczne dla ochrony słusznego interesu prywatnego.
§ 3. Prawomocny wyrok uniewinniający sądu dyscyplinarnego podaje się do
wiadomości publicznej na wniosek obwinionego prokuratora złożony do sądu
dyscyplinarnego pierwszej instancji, nie później niż przed upływem 14 dni od dnia
uprawomocnienia się wyroku.
§ 4. Wyrok sądu dyscyplinarnego podaje się do wiadomości publicznej
poprzez zamieszczenie go na stronie internetowej Sądu Najwyższego.
Zamieszczeniu podlega sentencja wyroku, z wyłączeniem danych dotyczących
tożsamości osoby fizycznej lub innej osoby, jeżeli jest to konieczne dla ochrony
słusznych interesów tych osób.
31) art. 162:
a) § 1 otrzymuje brzmienie:
„§ 1. Od orzeczenia sądu dyscyplinarnego pierwszej instancji
przysługuje odwołanie Prokuratorowi Generalnemu, Prokuratorowi
Krajowemu, obwinionemu i rzecznikowi dyscyplinarnemu. Odwołanie
powinno być rozpoznane w terminie 2 miesięcy od dnia jego wniesienia do
sądu dyscyplinarnego drugiej instancji.”;
b) uchyla się § 2–4,
c) § 5 otrzymuje brzmienie:
„§ 5. Prokuratorowi Generalnemu doręcza się orzeczenie wraz z
uzasadnieniem w każdym wypadku gdy uzasadnienie zostało sporządzone.”;
32) uchyla się art. 163;
33) po art. 163 dodaje się art. 163a w brzmieniu:
„Art. 163a. § 1. Od orzeczenia sądu dyscyplinarnego drugiej instancji kasacja
nie przysługuje.
§ 2. Od orzeczenia sądu dyscyplinarnego drugiej instancji służy odwołanie do
innego składu tego sądu, jeżeli tym orzeczeniem obwinionemu wymierzono karę
wydalenia ze służby prokuratorskiej albo przeniesienia na inne miejsce służbowe
pomimo wydanego wcześniej przez sąd pierwszej instancji orzeczenia
uniewinniającego lub umarzającego postępowanie dyscyplinarne.
§ 3. Orzeczenie, o którym mowa w § 2, staje się prawomocne po
bezskutecznym upływie terminu do wniesienia odwołania do innego składu sądu
dyscyplinarnego drugiej instancji.
§ 4. Termin do wniesienia odwołania do innego składu sądu dyscyplinarnego
drugiej instancji wynosi 30 dni od dnia doręczenia orzeczenia. Do postępowania w
sprawie odwołania do innego składu sądu dyscyplinarnego drugiej instancji stosuje
się odpowiednio przepisy dotyczące postępowania przed sądem dyscyplinarnym
drugiej instancji.”;
34) w art. 167:
a) § 1 otrzymuje brzmienie:
„§ 1. Przewodniczący sądu dyscyplinarnego pierwszej instancji przesyła
niezwłocznie odpis prawomocnego orzeczenia wraz z uzasadnieniem
Prokuratorowi Generalnemu w celu wykonania orzeczenia.”,
b) uchyla się § 2;
35) art. 168 otrzymuje brzmienie:
„Art. 168. § 1. Odpis prawomocnego orzeczenia skazującego na karę
dyscyplinarną oraz określonego w art. 142 § 5 dołącza się do akt osobowych
prokuratora.
§ 2. Po upływie 3 lat od dnia uprawomocnienia się orzeczenia skazującego na
karę przewidzianą w art. 142 § 1 pkt 1 oraz określonego w art. 142 § 5, a po
upływie 5 lat od dnia uprawomocnienia się orzeczenia skazującego na karę
przewidzianą w art. 142 § 1 pkt 2–4, Prokurator Generalny, na wniosek ukaranego,
zarządza usunięcie odpisu orzeczenia z akt osobowych, jeżeli w tym okresie nie
wydano przeciwko ukaranemu innego orzeczenia skazującego. Usunięcie odpisu
orzeczenia z akt osobowych, jeżeli ukaranym był zastępca Prokuratora
Generalnego, zarządza na wniosek ukaranego Prokurator Generalny, jeżeli w tym
okresie nie wydano przeciwko ukaranemu innego orzeczenia skazującego.”;
36) art. 169 otrzymuje brzmienie:
„Art. 169. Prokurator Generalny ma wgląd w czynności Sądu
Dyscyplinarnego przy Prokuratorze Generalnym, może zwracać uwagę na
stwierdzone uchybienia, żądać wyjaśnień oraz usunięcia skutków uchybienia;
czynności te nie mogą wkraczać w dziedzinę, w której członkowie sądów
dyscyplinarnych są niezawiśli.”;
37) w art. 170 w § 2 pkt 3 otrzymuje brzmienie:
„3) przy orzeczonych za kilka przewinień karach rodzajowo różnych i karze
wydalenia ze służby prokuratorskiej, wymierza się tę karę, jako karę łączną.”;
38) w art. 171 uchyla się pkt 2;
39) art. 188 otrzymuje brzmienie:
„Art. 188. Ponawiane skargi lub wnioski w sprawach już wyjaśnionych,
niezawierające nowych okoliczności, pozostawia się bez rozpoznania o czym
należy pouczyć wnoszącego przy pierwszej odpowiedzi na skargę lub wniosek.”.
Art. 87. § 1. Z dniem następującym po dniu wejścia w życie niniejszej ustawy
sędziowie Sądu Najwyższego powołani na podstawie przepisów dotychczasowych
przechodzą w stan spoczynku, z wyjątkiem sędziów wskazanych przez Ministra
Sprawiedliwości. W dniu wejścia w życie niniejszej ustawy Minister Sprawiedliwości, w
drodze obwieszczenia w dzienniku urzędowym Ministra Sprawiedliwości, wskazuje sędziów
Sądu Najwyższego, którzy pozostają w stanie czynnym, mając na uwadze konieczność
wdrożenia zmian organizacyjnych wynikających ze zmiany ustroju i
zachowanie ciągłości prac Sądu Najwyższego. Minister Sprawiedliwości
jednocześnie określi izbę Sądu Najwyższego, w której sędzia Sądu Najwyższego będzie wykonywać
obowiązki, mając na uwadze dotychczas zajmowane przez sędziego stanowisko i potrzeby orzecznicze Sądu
Najwyższego.
§ 2. Sędziom Sądu Najwyższego, którzy zostali przeniesieni w stan
spoczynku na podstawie § 1, przysługuje do czasu osiągnięcia
wieku 65 lat uposażenie w wysokości wynagrodzenia pobieranego na ostatnio
zajmowanym stanowisku sędziego Sądu Najwyższego.
§ 3. W terminie 14 dni od dnia wejścia w życie niniejszej ustawy sędzia Sądu
Najwyższego, który został przeniesiony w stan spoczynku na
podstawie § 1, może złożyć do Ministra Sprawiedliwości wniosek o przeniesienie go na
stanowisko w sądzie powszechnym, wojskowym albo administracyjnym. Minister
Sprawiedliwości, mając na względzie racjonalne wykorzystanie kadr sądownictwa oraz
potrzeby wynikające z obciążenia zadaniami poszczególnych sądów, może uwzględnić
wniosek, odmówić uwzględnienia wniosku albo wskazać inne stanowisko w sądzie
powszechnym, wojskowym albo administracyjnym.
§ 4. Sędziego Sądu Najwyższego, który został przeniesiony w stan spoczynku na
podstawie § 1, przenosi się na stanowisko sędziego w sądzie
powszechnym, wojskowym albo administracyjnym z dniem uwzględnienia wniosku albo
wyrażenia zgody przez sędziego na inne stanowisko niż wskazane we wniosku, o którym
mowa w § 3. W takim przypadku sędziemu przysługuje wynagrodzenie w wysokości
wynagrodzenia pobieranego na ostatnio zajmowanym stanowisku sędziego w Sądzie
Najwyższym.
§ 5. Sędzia przeniesiony na podstawie § 4 może używać tytułu "były sędzia Sądu
Najwyższego".
§ 6. Do sędziów Sądu Najwyższego, którzy zostali przeniesieni w stan spoczynku
na podstawie § 1, nie stosuje się przepisu art. 74 § 1 ustawy z dnia 27 lipca 2001 r. - Prawo o
ustroju sądów powszechnych.
§ 7. Postępowania w przedmiocie powołania do pełnienia urzędu
sędziego Sądu Najwyższego wszczęte i niezakończone przed dniem wejścia w życie
niniejszej ustawy podlegają umorzeniu.
Art. 88. Jeżeli sędzia Sądu Najwyższego zajmujący stanowisko Pierwszego Prezesa
Sądu Najwyższego został przeniesiony w stan spoczynku na podstawie art. 87 § 1,
zadania i kompetencje Pierwszego Prezesa Sądu Najwyższego wykonuje
sędzia Sądu Najwyższego wskazany przez Ministra Sprawiedliwości.
Art. 89. § 1. Z dniem wejścia w życie niniejszej ustawy ustają delegacje do
pełnienia czynności sędziowskich w Sądzie Najwyższym wydane na podstawie
przepisów dotychczasowych.
§ 2. Minister Sprawiedliwości może na wniosek sędziego Sądu Najwyższego
zastępującego Pierwszego Prezesa Sądu Najwyższego lub sędziego Sądu Najwyższego, o
którym mowa w art. 88 delegować sędziego sądu powszechnego z co najmniej
dziesięcioletnim stażem pracy do pełnienia obowiązków w Sądzie Najwyższym.
§ 3. Do czasu objęcia ostatniego wolnego stanowiska sędziego Sądu Najwyższego,
o którym mowa w art. 92 § 1 sędzia delegowany do Sądu Najwyższego może orzekać w
sprawach, w których Sąd Najwyższy orzeka w składzie jednoosobowym.
§ 4. Sąd Najwyższy może orzekać w składzie trzyosobowym z udziałem dwóch
sędziów delegowanych do Sądu Najwyższego.
§ 5. Skład Sądu Najwyższego rozpoznający sprawę na zasadach określonych w § 3 i
4 pozostaje właściwy aż do zakończenia postępowania.
Art. 90. § 1. Z dniem wejścia w życie niniejszej ustawy Szef Kancelarii Prezesa
Sądu Najwyższego, członkowie Biura Studiów i Analiz Sądu Najwyższego niebędący
sędziami oraz pracownicy Sądu Najwyższego niebędący sędziami zatrudnieni na
podstawie przepisów dotychczasowych stają się odpowiednio: pracownikami Sądu
Najwyższego i członkami Biura Studiów i Analiz Sądu Najwyższego.
§ 2. Pierwszy Prezes Sądu Najwyższego powołany na podstawie niniejszej ustawy
w terminie 3 miesięcy od dnia objęcia stanowiska, może przedstawić Szefowi Kancelarii
Prezesa Sądu Najwyższego, członkom Biura Studiów i Analiz Sądu Najwyższego
niebędących sędziami oraz pracownikom Sądu Najwyższego niebędących sędziami
zatrudnionym na podstawie przepisów dotychczasowych, nowe warunki pracy i płacy. W
przypadku nieprzedstawienia nowych warunków pracy i płacy, stosunek pracy tych osób,
rozwiązuje się z upływem tego terminu.
§ 3. W terminie 60 dni od dnia przedstawienia nowych warunków pracy i płacy
osoba, której te warunki przedstawiono, może złożyć oświadczenie o odmowie ich
przyjęcia. W takim przypadku stosunek pracy rozwiązuje się z upływem tego terminu.
§ 4. Jeżeli osoba, o której mowa w § 2, nie złoży oświadczenia o odmowie przyjęcia
nowych warunków pracy i płacy w terminie wskazanym w § 2, uważa się, że wyraziła
zgodę na te warunki.
Art. 91. Do dnia wydania przepisów wykonawczych na podstawie art. 3 § 2 Izba
Prawa Publicznego Sądu Najwyższego liczy 14 stanowisk sędziów Sądu Najwyższego,
Izba Prawa Prywatnego Sądu Najwyższego liczy 18 stanowisk sędziów Sądu
Najwyższego, a Izba Dyscyplinarna Sądu Najwyższego liczy 12 stanowisk sędziów Sądu
Najwyższego.
Art. 92. § 1. W terminie 7 dni od dnia wejścia w życie niniejszej ustawy Minister
Sprawiedliwości
obwieszcza w Dzienniku Urzędowym Rzeczypospolitej Polskiej "Monitor Polski" o
liczbie wolnych stanowisk sędziowskich przewidzianych do objęcia w poszczególnych
izbach Sądu Najwyższego.
§ 2. Minister Sprawiedliwości przedstawia Krajowej Radzie Sądownictwa po jednym
kandydacie na każde stanowisko sędziego Sądu Najwyższego spośród osób spełniających
warunki określone w art. 24. Do obsadzenia stanowisk, o których mowa w § 1, nie stosuje się art. 25 § 2 i 3.
§ 3. Krajowa Rada Sądownictwa rozpatruje i ocenia kandydatury na stanowiska
sędziów Sądu Najwyższego przedstawione w trybie, o którym mowa w § 2, oraz
przedstawia Prezydentowi Rzeczypospolitej Polskiej wnioski o powołanie kandydatów
na stanowiska sędziów Sądu Najwyższego w terminie 14 dni od dnia przedstawienia
kandydatury.
§ 4. Bezskuteczny upływ terminu, o którym mowa w § 3, jest równoznaczny z
przedstawieniem Prezydentowi Rzeczypospolitej Polskiej przez Krajową Radę Sądownictwa
wniosku o powołanie kandydata na stanowisko sędziego Sądu Najwyższego.
Art. 93. § 1. Wybór kandydatów na Pierwszego Prezesa Sądu Najwyższego
przeprowadza się w terminie 14 dni od dnia objęcia ostatniego wolnego stanowiska
sędziego Sądu Najwyższego, o którym mowa w art. 92 § 1.
§ 2. Prezesa Sądu Najwyższego Izby Prawa Publicznego,
Prezesa Sądu Najwyższego Izby Prawa Prywatnego i Prezesa Sądu Najwyższego Izby
Dyscyplinarnej, po raz pierwszy na podstawie niniejszej ustawy, powołuje
Prezydent Rzeczypospolitej Polskiej na wniosek Ministra Sprawiedliwości spośród sędziów
Sądu Najwyższego w stanie czynnym.
Art. 94. Sędzia Sądu Najwyższego i sędzia Sądu Najwyższego w stanie spoczynku,
który na podstawie przepisów dotychczasowych zawiadomił Pierwszego Prezesa Sądu
Najwyższego o zamiarze podjęcia dodatkowego zatrudnienia, a także o podjęciu innego
zajęcia lub sposobu zarobkowania i nie otrzymał decyzji o sprzeciwie, zawiadamia
Ministra Sprawiedliwości w terminie 14 dni od dnia wejścia w życie niniejszej ustawy o
wykonywaniu dodatkowego zatrudnienia, innego zajęcia lub sposobu zarobkowania.
Przepis art. 37 § 8 stosuje się odpowiednio. W przypadku nieudzielenia przez Ministra
Sprawiedliwości, w terminie 30 dni od dnia zawiadomienia, zgody na dalsze
wykonywanie innego zajęcia lub sposobu zarobkowania, w tym zajęć dydaktycznych
innych niż wykonywane na stanowisku określonym w art. 37 § 1, sędzia może je
wykonywać nie dłużej niż do dnia 31 grudnia 2017 r.
Art. 95. § 1. Sędzia i sędzia w stanie spoczynku, który na podstawie przepisów
dotychczasowych zawiadomił właściwego prezesa sądu o zamiarze podjęcia
dodatkowego zatrudnienia, a także o podjęciu innego zajęcia lub sposobu zarobkowania i
nie otrzymał decyzji o sprzeciwie, w terminie 14 dni od dnia wejścia w życie niniejszej
ustawy, zawiadamia tego prezesa o wykonywaniu dodatkowego zatrudnienia, innego
zajęcia lub sposobu zarobkowania. Przepis art. 86 § 5 ustawy, o której mowa w art. 83, w
brzmieniu nadanym niniejszą ustawą stosuje się. W przypadku nieudzielenia przez
właściwego prezesa sądu, w terminie 30 dni od dnia zawiadomienia, zgody na dalsze
wykonywanie innego zajęcia lub sposobu zarobkowania, w tym zajęć dydaktycznych
innych niż wykonywane na stanowisku określonym w art. 86 § 1 ustawy, o której mowa
w art. 83, w brzmieniu nadanym niniejszą ustawą, sędzia może je wykonywać nie dłużej
niż do dnia 31 grudnia 2017 r.
§ 2. Prezes sądu apelacyjnego i prezes sądu okręgowego, który na podstawie
przepisów dotychczasowych zawiadomił Ministra Sprawiedliwości o zamiarze podjęcia
dodatkowego zatrudnienia, a także o podjęciu innego zajęcia lub sposobu zarobkowania i
nie otrzymał decyzji o sprzeciwie, w terminie 14 dni od dnia wejścia w życie niniejszej
ustawy zawiadamia Ministra Sprawiedliwości o wykonywaniu dodatkowego
zatrudnienia, innego zajęcia lub sposobu zarobkowania. Przepis art. 86 § 5 ustawy, o
której mowa w art. 83, w brzmieniu nadanym niniejszą ustawą stosuje się. W przypadku
nieudzielenia przez Ministra Sprawiedliwości, w terminie 30 dni od dnia zawiadomienia,
zgody na dalsze wykonywanie innego zajęcia lub sposobu zarobkowania, w tym zajęć
dydaktycznych innych niż wykonywane na stanowisku określonym w art. 86 § 1 ustawy,
o której mowa w art. 83, w brzmieniu nadanym niniejszą ustawą, sędzia może je
wykonywać nie dłużej niż do dnia 31 grudnia 2017 r.
§ 3. Sędzia przeniesiony w stan spoczynku z powodu niezdolności do pełnienia
obowiązków sędziego, który w dniu wejścia w życie niniejszej ustawy wykonuje
dodatkowe zatrudnienie, inne zajęcie lub sposób zarobkowania, może je wykonywać nie
dłużej niż do dnia 31 grudnia 2017 r.
Art. 96. Członek Biura Studiów i Analiz Sądu Najwyższego niebędący sędzią,
któremu przedstawiono nowe warunki pracy i płacy, i który nie złożył oświadczenia o
odmowie ich przyjęcia w terminie 14 dni od dnia upływu terminu, o którym mowa w art.
90 § 2, zawiadamia Ministra Sprawiedliwości o wykonywaniu dodatkowego
zatrudnienia, zajęcia lub sposobu zarobkowania. Przepis art. 78 § 3 stosuje się
odpowiednio.
Art. 97. § 1. Kadencje rzecznika dyscyplinarnego sędziów sądów powszechnych,
rzecznika dyscyplinarnego sędziów sądów wojskowych oraz ich zastępców powołanych
do pełnienia tych funkcji na podstawie przepisów dotychczasowych wygasają po upływie
30 dni od dnia wejścia w życie niniejszej ustawy.
§ 2. Do dnia powołania rzeczników dyscyplinarnych i ich zastępców na podstawie
przepisów ustawy, o której mowa w art. 81 i 83 w brzmieniu nadanym niniejszą
ustawą, rzecznicy dyscyplinarni i ich zastępcy, o których mowa w § 1, pełnią
dotychczasowe obowiązki.
Art. 98. § 1. Osoba zajmująca stanowisko sędziego albo asesora sądowego, która
w dniu wejścia w życie niniejszej ustawy nie spełnia wymogu wyłączności
obywatelstwa polskiego, wynikającego z art. 22 § 1 pkt 1 albo z art. 22
§ 1 pkt 1 ustawy wskazanej w art. 81, w brzmieniu nadanym niniejszą ustawą, albo z art.
61 § 1 pkt 1 ustawy, o której mowa w art. 83, w brzmieniu nadanym niniejszą ustawą,
powinna w terminie 6 miesięcy od dnia wejścia w życie niniejszej ustawy zrzec się
obywatelstwa obcego państwa.
§ 2. W przypadku bezskutecznego upływu terminu, o którym mowa w ust. 1,
stosunek służbowy osoby zajmującej stanowisko sędziego albo asesora sądowego
wygasa.
Art. 99. Do sędziego, który przed dniem wejścia w życie niniejszej ustawy został
ukarany karą dyscyplinarną lub któremu dwukrotnie wytknięto uchybienie w trybie
określonym w art. 40 ustawy, o której mowa w art. 83, w brzmieniu dotychczasowym lub
dwukrotnie zwrócono uwagę w trybie określonym w art. 37 § 4 ustawy, o której mowa w
art. 83 w brzmieniu dotychczasowym, stosuje się art. 91a § 6 ustawy, o której mowa w
art. 83, w brzmieniu dotychczasowym, do czasu ustania określonego w nim skutku.
Art. 100. Do czynów popełnionych przed dniem wejścia w życie niniejszej ustawy
stosuje się przepisy o przedawnieniu karalności przewinienia dyscyplinarnego w
brzmieniu nadanym niniejszą ustawą, chyba że termin przedawnienia karalności
przewinienia dyscyplinarnego upłynął przed dniem wejścia w życie niniejszej ustawy.
Art. 101. Do czynów popełnionych przed dniem wejścia w życie niniejszej ustawy
stosuje się przepisy o odpowiedzialności dyscyplinarnej, w brzmieniu nadanym niniejszą
ustawą, o ile termin do wniesienia kasacji nie upłynął przed dniem wejścia w życie
niniejszej ustawy.
Art. 102. § 1. Postępowania dyscyplinarne prowadzone na podstawie ustaw
wskazanych w art. 4, wszczęte i niezakończone przed dniem wejścia w
życie niniejszej ustawy prowadzone są w dalszym ciągu na podstawie przepisów w
brzmieniu nadanym niniejszą ustawą, z uwzględnieniem § 2.
§ 2. Do postępowań dyscyplinarnych wszczętych i niezakończonych przed dniem
wejścia w życie niniejszej ustawy, prowadzonych na podstawie:
1) ustawy z dnia 28 stycznia 2016 r. – Prawo o prokuraturze,
2) ustawy z dnia 18 grudnia 1998 r. o Instytucie Pamięci Narodowej – Komisji
Ścigania Zbrodni przeciwko Narodowi Polskiemu,
3) ustawy z dnia 27 lipca 2001 r. – Prawo o ustroju sądów powszechnych,
4) ustawy z dnia 21 sierpnia 1997 r. – Prawo o ustroju sądów wojskowych
– stosuje się przepisy dotychczasowe do zakończenia postępowania wyjaśniającego lub
postępowania w instancji, w której się toczy.
Art. 103. Czynności rzecznika dyscyplinarnego lub zastępcy rzecznika
dyscyplinarnego dokonane przed dniem wejścia w życie niniejszej ustawy w
postępowaniu dyscyplinarnym prowadzonym na podstawie przepisów dotychczasowych,
pozostają w mocy o ile zostały dokonane z zachowaniem tych przepisów.
Art. 104. § 1 Postępowanie dyscyplinarne zakończone prawomocnym orzeczeniem
wydanym przez rzecznika dyscyplinarnego przed dniem wejścia w życie niniejszej
ustawy, można wznowić na wniosek Ministra Sprawiedliwości, jeżeli przemawia za tym
dobro wymiaru sprawiedliwości lub gdy ujawniono nowe fakty lub dowody.
§ 2 Na postanowienie oddalające wniosek lub pozostawiające go bez rozpoznania
przysługuje zażalenie do sądu dyscyplinarnego drugiej instancji.
§ 3 Uchylając postanowienie, o którym mowa w § 2, sąd dyscyplinarny wskazuje
powody uchylenia, a w miarę potrzeby także okoliczności, które należy wyjaśnić, lub
czynności, które należy przeprowadzić. Wskazania te są dla rzecznika dyscyplinarnego
wiążące.
Art. 105. Prezes Rady Ministrów może dokonać, w drodze rozporządzenia,
przeniesienia planowanych dochodów i wydatków budżetowych, w tym wynagrodzeń, z
części budżetu odpowiadających sądom powszechnym oraz powszechnym jednostkom
organizacyjnym prokuratury do części odpowiadającej Sądowi Najwyższemu z
przeznaczeniem na działalność Sądu Najwyższego.
Art. 106. Dotychczasowe przepisy wykonawcze wydane na podstawie:
1) art. 112 i art. 124 § 12 ustawy, o której mowa w art. 86,
zachowują moc do dnia wejścia w życie przepisów
wykonawczych wydanych na podstawie art. 112 i art. 124 § 12 ustawy, o której
mowa w art. 86,
2) art. 70 § 5 ustawy, o której mowa w art. 107, zachowują moc do dnia wejścia w
życie przepisów wykonawczych wydanych na podstawie art. 78 § 5
– nie dłużej jednak niż przez okres 12 miesięcy od dnia wejścia w życie niniejszej
ustawy.
Art. 107. Traci moc ustawa z dnia 23 listopada 2002 r. o Sądzie Najwyższym (Dz.
U. z 2016 r. poz. 1254 oraz z 2017 r. poz. 38).
Art. 108. Ustawa wchodzi w życie po upływie 14 dni od dnia ogłoszenia, z
wyjątkiem art. 4 § 1 pkt 1 lit. b tiret piąte, który wchodzi w życie z
dniem 1 stycznia 2018
